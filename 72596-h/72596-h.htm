<!DOCTYPE html>
<html lang="it">
<head>
  <meta charset="UTF-8">
  <title>Ad oltranza | Project Gutenberg</title>
  <link rel="icon" href="images/cover.jpg" type="image/x-cover">
  <style>
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2; text-align: justify;}
.blockquote {margin: 1em 10%;}
.center {text-align: center; text-indent: 0;}
.speaker {text-align: center; margin: 1em 10% 0 10%;}

div.booktitle {page-break-before: always; padding: 3em;}
div.titlepage {text-align: center; margin: 0 5%; padding: 2em 0; page-break-before: always; page-break-after: always;}
div.titlepage p {text-align: inherit;}
div.verso {text-align: center; padding-top: 2em; font-size: 90%; margin: 0 10%;}
div.verso p {text-align: inherit;}
div.chapter {page-break-before: always; padding-top: 3em;}
div.chapter h2 {page-break-before: avoid;}

div.opere {margin: 2em 15%; page-break-before: always;}
div.opere p {text-align: center; font-size: 80%; line-height: 1em;}

h1,h2,h3 {text-align: center; font-style: normal;
font-weight: normal; line-height: 1.5;}
h1 {font-size: 150%;}
h2 {font-size: 140%; margin-top: 1em; margin-bottom: 2em; page-break-before: avoid;}
h3 {font-size: 120%; margin-top: 2em;}

span.smaller {display: block; font-size: 80%; margin: .5em 5%; line-height: 1.2em;}

hr {width: 70%; margin-top: 1em; margin-bottom: 1em; margin-left: 15%; margin-right: 15%; clear: both;}
hr.mid {width: 50%; margin-left: 25%; margin-right: 25%;}
hr.silver {width: 90%; margin-left: 5%; margin-right: 5%; border-top: none; border-right: none; border-bottom: thin solid silver; border-left: none;}
.x-ebookmaker hr.silver {display: none;}

.pagenum  {position: absolute; right: 2%; font-style: normal; font-weight: normal; text-decoration: none; font-size: 65%; text-align: right; color: #999999; background-color: #ffffff; clear: left;}

.pad4 {margin-top: 4em;}
.pad2 {margin-top: 2em;}
.pad1 {margin-top: 1em;}

.dots {text-align: center; letter-spacing: .5em; margin-top: 1em; margin-bottom: 1em;}

.small {font-size: 85%;}
.large {font-size: 115%;}
.x-large {font-size: 130%;}
.main-t {font-size: 200%;}
.g {letter-spacing: .2em;}
.smcap {font-variant: small-caps;}

ul {list-style-type: none; line-height: 1.2em;}

.tnote {background-color: #f7f1e3; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%; margin-bottom: 1em;}
.tnote p {padding: 0 1em;}
.covernote {visibility: hidden; display: none;}
.x-ebookmaker .covernote {visibility: visible; display: block;}

</style>
</head>
<body>

<div class="booktitle">
<h1>
AD OLTRANZA
</h1>
</div>

<hr class="silver">

<div class="titlepage">
<p class="x-large">
<i>EDOARDO CALANDRA</i>
</p>

<p class="pad2 main-t">
AD OLTRANZA
</p>

<p class="pad1 large">
<i>Commedia in 4 atti.</i>
</p>

<p class="pad4">
<span class="large g">TORINO</span><br>
<i><span class="smcap">F. CASANOVA, Editore</span></i><br>
<span class="small">1890</span>
</p>
</div>

<div class="verso">
<hr class="mid">
<p>
<i>Questo volume fu depositato alla Prefettura
di Torino a norma del testo unico delle Leggi
sulla</i> Proprietà Artistico-Letteraria <i>approvato
con R. Decreto 19 Settembre 1882, Nº 1013</i>
(Serie 3ª).
</p>

<p>
<i>Le Autorità competenti non possono autorizzare
alla rappresentazione di questa commedia,
che i soli Capi-comici muniti di regolare
permesso dell’Autore o de’ suoi Eredi.</i>
</p>

<p>
Torino, Tipografia <span class="smcap">Vincenzo Bona</span>.
</p>
<hr class="mid">
</div>

<div class="chapter">
<p>
<span class="pagenum" id="Page_5">[5]</span>
</p>

<h2><span class="smcap">Personaggi</span></h2>
</div>

<ul>
<li>CLAUDIO SERRA</li>
<li>PIERO LANERI</li>
<li>Barone CARLO GALLIARI</li>
<li>Baronessa IDA GALLIARI</li>
<li>IGNAZIO MINCHIOTTI</li>
<li>CHIARA MINCHIOTTI</li>
<li>ARTURO TROTA</li>
<li>NICOLA</li>
<li>LUIGI</li>
<li><span class="smcap">Signori e Signore.</span></li>
</ul>

<p class="center">
Nel I e III atto l’azione ha luogo nella Villa Galliari.
Nel II in casa Minchiotti. Nel IV in casa di Serra.
</p>

<hr class="silver">

<div class="chapter">
<p>
<span class="pagenum" id="Page_7">[7]</span>
</p>

<h2 id="atto1">ATTO I.</h2>
</div>

<p>
Sala a terreno. Una porta nel fondo comunica col giardino
per mezzo d’una terrazza. Porte a destra e sinistra.
Tavola, sedie, poltrone, sofà.
</p>

<h3>SCENA I.
<span class="smaller"><i>CHIARA, IGNAZIO, TROTA, poi NICOLA</i></span></h3>

<div class="blockquote">
<p>
<i>La scena è vuota. Dopo un momento Chiara, Ignazio,
Trota dal giardino. Chiara con uno scialletto. Ignazio
con soprabito leggiero sulle spalle, un lampioncino
giapponese acceso in mano. Entrano e guardano
intorno. Poi Nicola.</i>
</p>
</div>

<p class="speaker">
IGNAZIO (<i>con enfasi</i>)
</p>

<p>
«<i>Deserto è il loco!</i>...»
</p>

<p class="speaker">
CHIARA
</p>

<p>
Vedi! È ancor troppo presto.
</p>

<p class="speaker">
IGNAZIO
</p>

<p>
Non ho detto che fosse tardi.
</p>

<p class="speaker">
TROTA
</p>

<p>
Fatto stà che qui non c’è anima viva.
</p>

<p class="speaker">
CHIARA
</p>

<p>
Saranno ancora a tavola.
</p>

<p>
<span class="pagenum" id="Page_8">[8]</span>
</p>

<p class="speaker">
IGNAZIO (<i>Andando ad una porta a sinistra</i>)
</p>

<p>
«<i>Ehi di casa!</i>»
</p>

<p class="speaker">
TROTA (<i>secondandolo</i>)
</p>

<p>
«<i>Buona gente!</i>»
</p>

<p class="speaker">
IGNAZIO
</p>

<p>
Sicuro... «<i>Ehi di casa?</i>»
</p>

<p class="speaker">
TROTA
</p>

<p>
«<i>Niun ci sente!</i>»
</p>

<p class="speaker">
CHIARA (<i>impazientita</i>)
</p>

<p>
Insomma!
</p>

<p class="speaker">
IGNAZIO (<i>guardando l’orologio</i>)
</p>

<p>
Eppure mi dà l’ora delle altre sere...
</p>

<p class="speaker">
(<i>Nicola entra</i>).
</p>

<p class="speaker">
CHIARA (<i>a Nicola</i>)
</p>

<p>
Ancora a tavola, eh?... I signori?
</p>

<p class="speaker">
NICOLA
</p>

<p>
Non sono in casa.
</p>

<p class="speaker">
IGNAZIO
</p>

<p>
Oh!
</p>

<p class="speaker">
CHIARA
</p>

<p>
Come mai?
</p>

<p class="speaker">
NICOLA
</p>

<p>
Ecco. Il signor barone e il signor Serra
non sono ancora tornati da caccia.
</p>

<p class="speaker">
TROTA
</p>

<p>
A quest’ora?
</p>

<p>
<span class="pagenum" id="Page_9">[9]</span>
</p>

<p class="speaker">
NICOLA
</p>

<p>
Sono andati via molto per tempo stamattina.
Hanno preso la via delle paludi di...
di... (indica) da quella parte là insomma, io
non son pratico. Hanno detto che non sarebbero
tornati che a sera.
</p>

<p class="speaker">
CHIARA
</p>

<p>
Va bene, ma e la baronessa?
</p>

<p class="speaker">
NICOLA
</p>

<p>
La signora baronessa è andata in città.
</p>

<p class="speaker">
CHIARA
</p>

<p>
Ah sì?
</p>

<p class="speaker">
NICOLA
</p>

<p>
Andata in città. È partita col treno delle
dieci e undici. La si aspettava di ritorno con
quello delle tre e ventuno, maaa...
</p>

<p class="speaker">
CHIARA
</p>

<p>
Tornerà coll’ultimo.
</p>

<p class="speaker">
NICOLA
</p>

<p>
Oh senza fallo! Infatti la carrozza è andata
a prenderla alla stazione.
</p>

<p class="speaker">
IGNAZIO
</p>

<p>
E la cena?
</p>

<p class="speaker">
NICOLA
</p>

<p>
È pronta. Quando vi saranno...
</p>

<p class="speaker">
CHIARA
</p>

<p>
Dobbiamo attenderli?
</p>

<p>
<span class="pagenum" id="Page_10">[10]</span>
</p>

<p class="speaker">
TROTA
</p>

<p>
Come crede lei...
</p>

<p class="speaker">
CHIARA
</p>

<p>
Sarà meglio. Già qualcuno non tarderà a
comparire.
</p>

<p class="speaker">
(<i>Nicola si ritira</i>).
</p>

<p class="speaker">
IGNAZIO (<i>consulta l’orologio</i>)
</p>

<p>
Sfido, io!
</p>

<div class="blockquote">
<p>
(<i>Chiara siede sul canapè, Trota siede vicino, Ignazio
esce sulla terrazza</i>).
</p>
</div>

<p class="speaker">
TROTA
</p>

<p>
Il barone e Serra non vorranno dormire
nei campi.
</p>

<p class="speaker">
CHIARA
</p>

<p>
E l’Ida non vorrà passare la notte in città...
Sola. Perchè non avrà condotto la cameriera.
</p>

<p class="speaker">
TROTA
</p>

<p>
Naturale, per una gita di poche ore. — Sarà
andata per sbrigar qualche affaruccio.
</p>

<p class="speaker">
CHIARA (<i>dopo un momento</i>)
</p>

<p>
In questa stagione non vi son conoscenze.
Lei, che vi è stata ieri, avrà visto...
</p>

<p class="speaker">
TROTA
</p>

<p>
Pochissima gente.
</p>

<p class="speaker">
CHIARA
</p>

<p>
Qualcheduno, così... di passaggio.
</p>

<p>
<span class="pagenum" id="Page_11">[11]</span>
</p>

<p class="speaker">
TROTA
</p>

<p>
Di passaggio, naturale.
</p>

<p class="speaker">
CHIARA
</p>

<p>
Ha incontrato, per caso, Laneri?
</p>

<p class="speaker">
TROTA
</p>

<p>
Piero Laneri?... Ah sì, sul Corso, proprio
in faccia alla stazione.
</p>

<p class="speaker">
CHIARA
</p>

<p>
Che faceva?
</p>

<p class="speaker">
TROTA
</p>

<p>
Sul Corso? Passava...
</p>

<p class="speaker">
CHIARA
</p>

<p>
Oh si capisce...
</p>

<p class="speaker">
TROTA
</p>

<p>
Voglio dire che ci siamo appena scambiato
un saluto: io correvo, avevo fatte tutte le
commissioni avute da lei, e temevo di perdere
il treno.
</p>

<p class="speaker">
CHIARA
</p>

<p>
Già. (<i>si alza; fra sè</i>) Se vi era ieri vi sarà
stato anche oggi... Ida, Ida!
</p>

<p class="speaker">
TROTA
</p>

<p>
Cosa mormora? Ride?... no...
</p>

<p class="speaker">
CHIARA (<i>subito, voltandosi</i>)
</p>

<p>
Ridere? Perchè?... di che cosa dovrei ridere?
</p>

<p>
<span class="pagenum" id="Page_12">[12]</span>
</p>

<p class="speaker">
TROTA
</p>

<p>
Gli è quel che dicevo, perchè dovrebbe
ridere?
</p>

<p class="speaker">
IGNAZIO (<i>rientrando</i>)
</p>

<p>
Eccoli! Sicuro, eccoli qui.
</p>

<h3>SCENA II.
<span class="smaller"><i>CARLO, CLAUDIO,</i> (<span class="smcap">Nicola</span> che accorre) e <span class="smcap">Detti</span></span></h3>

<div class="blockquote">
<p>
<i>Carlo e Claudio si sbarazzano degli schioppi e dei carnieri,
consegnandoli a Nicola che li porta con sè.</i>
</p>
</div>

<p class="speaker">
CARLO
</p>

<p>
Buona sera, buona sera!
</p>

<p class="speaker">
TROTA
</p>

<p>
Così, è andata bene?
</p>

<p class="speaker">
CARLO
</p>

<p>
Malissimo, giornataccia! — Per conto
mio sono stato sfortunato, non ebbi quasi
occasione di sparare; e l’amico Serra che
l’ebbe più volte... Lasciamo andare. (<i>guardando
intorno</i>) Ma... e l’Ida?
</p>

<p class="speaker">
IGNAZIO
</p>

<p>
È andata in città.
</p>

<p class="speaker">
CARLO
</p>

<p>
Ah! — (<i>dopo un momento</i>) Bene, bene. — E...
<span class="pagenum" id="Page_13">[13]</span>
non è ancora tornata?... Avrà perduto il
treno delle tre.
</p>

<p class="speaker">
CLAUDIO
</p>

<p>
Non aveva detto d’andarvi?!
</p>

<p class="speaker">
CARLO
</p>

<p>
No. Ma siamo partiti così per tempo! Può
darsi che le sia venuta in mente una qualche
commissione; si sarà trovato mancare qualche
cosuccia per la toeletta, o per il suo lavoro.
Sarà arrivata una lettera colla posta
delle nove. In questa stagione vi sono sempre
amiche che tornando dai bagni per andare
in campagna fanno una sosta in città,
e vi si dànno convegno.
</p>

<p class="speaker">
CHIARA
</p>

<p>
Purchè non perda anche l’ultimo treno...
</p>

<p class="speaker">
CARLO
</p>

<p>
Ah no, spero di no! — Sarebbe noioso
per lei: sarei anche inquieto. — Nicola?
(<i>chiamando</i>) Nicola?
</p>

<p class="speaker">
NICOLA (<i>entrando</i>)
</p>

<p>
Comandi?
</p>

<p class="speaker">
CARLO
</p>

<p>
S’è pensato a mandar la carrozza per ricondurre
la signora?
</p>

<p class="speaker">
NICOLA
</p>

<p>
Sissignore.
</p>

<p>
<span class="pagenum" id="Page_14">[14]</span>
</p>

<p class="speaker">
CARLO (<i>consultando l’orologio</i>)
</p>

<p>
E allora, allora non può tardare (<i>raggiunge
Claudio che sarà andato alla terrazza</i>).
</p>

<p class="speaker">
(<i>Un silenzio</i>).
</p>

<p class="speaker">
IGNAZIO
</p>

<p>
Con questi benedetti treni... Sicuro...
</p>

<p class="speaker">
CHIARA
</p>

<p>
Zitto!
</p>

<p class="speaker">
IGNAZIO
</p>

<p>
E come le battezzano le locomotive! Argante,
Fieramosca, Saetta, Veloce,... Ci metterei
su: Tartaruga, Gambero, Lumaca...
</p>

<p class="speaker">
CHIARA
</p>

<p>
Silenzio! Dobbiamo sentir la carrozza.
</p>

<p class="speaker">
CLAUDIO
</p>

<p>
Eccola!... sento le ruote.
</p>

<p class="speaker">
CARLO
</p>

<p>
E vedo le lanterne (<i>esce</i>).
</p>

<p class="speaker">
CHIARA (<i>a mezza voce</i>)
</p>

<p>
Purchè ci sia.
</p>

<p class="speaker">
IGNAZIO
</p>

<p>
Se si vede e si sente...
</p>

<p class="speaker">
CHIARA
</p>

<p>
Eh! sì... la carrozza, ma lei...
</p>

<p>
<span class="pagenum" id="Page_15">[15]</span>
</p>

<p class="speaker">
TROTA
</p>

<p>
Donna Ida? — E se non ci fosse?
</p>

<p class="speaker">
CHIARA
</p>

<p>
Eh via! (<i>fra sè</i>) Misericordia!
</p>

<h3>SCENA III.
<span class="smaller"><span class="smcap">Detti,</span> <i>IDA</i></span></h3>

<p class="speaker">
IDA (<i>entra con Carlo</i>)
</p>

<p>
Eccomi; amici, buona sera (<i>si toglie il cappello</i>).
Che volete, ho perduto il treno delle
tre, per cinque soli minuti...
</p>

<p class="speaker">
CARLO
</p>

<p>
Si può perdere con meno (<i>osservandola, ma
con naturalezza</i>). Sei stanca?
</p>

<p class="speaker">
IDA
</p>

<p>
Stanca? — Niente.
</p>

<p class="speaker">
CARLO
</p>

<p>
Pure...
</p>

<p class="speaker">
IDA (<i>con brio</i>)
</p>

<p>
Ehee! Non vi sarebbe da far meraviglie
se lo fossi un pochino. — Ho camminato a
piedi, tanto (<i>sottraendosi allo sguardo di Carlo</i>). Ho
fatto un mondo di cose... Sono stata a scegliere
musica; poi, dal libraio. Non avevo
<span class="pagenum" id="Page_16">[16]</span>
più guanti. La sarta m’ha fatto aspettare...
È per lei che ho perduto il treno. (<i>a Chiara</i>)
Non si direbbe in questa stagione, eppure
c’erano parecchie signore che aspettavano,
che avevano la precedenza. (<i>a Carlo</i>) E... lor
signori?
</p>

<p class="speaker">
CARLO
</p>

<p>
Noi? — Pessima caccia. Non è vero,
Claudio?... Mi rivolgo a lui, perchè è molta
colpa sua. (<i>all’Ida</i>) Ma, non avevi detto nulla
ieri sera?
</p>

<p class="speaker">
IDA
</p>

<p>
Di che?
</p>

<p class="speaker">
CARLO
</p>

<p>
Della tua gita, perbacco?
</p>

<p class="speaker">
IDA
</p>

<p>
Se nol sapevo, se non ci pensavo.
</p>

<p class="speaker">
CARLO
</p>

<p>
Hai avute lettere.
</p>

<p class="speaker">
IDA
</p>

<p>
Te l’ha detto Nicola?
</p>

<p class="speaker">
CARLO
</p>

<p>
Nicola non m’ha detto niente; lo immagino
io.
</p>

<p class="speaker">
IDA
</p>

<p>
Ho avuto una lettera... sì. Domanda di
soccorso, al solito. — Ma mi sono decisa di
<span class="pagenum" id="Page_17">[17]</span>
andare in città, quando ho saputo che non
sareste tornati per il pranzo.
</p>

<p class="speaker">
CARLO
</p>

<p>
A proposito... muoio di fame. — Nicola!
</p>

<p class="speaker">
IDA
</p>

<p>
Suppongo che sarete serviti.
</p>

<p class="speaker">
CARLO
</p>

<p>
Sarete!... E tu?
</p>

<p class="speaker">
IDA
</p>

<p>
Ho preso qualche cosa alla stazione, aspettando.
Non ho più appetito.
</p>

<p class="speaker">
CHIARA
</p>

<p>
Spero non rinunzierai alla cena per noi?
</p>

<p class="speaker">
IDA
</p>

<p>
Immaginati! In ogni caso, si potrebbe passar
tutti in sala.
</p>

<p class="speaker">
NICOLA (<i>sulla porta</i>)
</p>

<p>
Servito in tavola.
</p>

<p class="speaker">
CARLO
</p>

<p>
Aah!
</p>

<p class="speaker">
IGNAZIO
</p>

<p>
Non auguro buon appetito! Eh? Non occorre.
</p>

<p class="speaker">
CARLO
</p>

<p>
Se voleste passar al biliardo!
</p>

<p>
<span class="pagenum" id="Page_18">[18]</span>
</p>

<p class="speaker">
IGNAZIO
</p>

<p>
Dopo, dopo.
</p>

<p class="speaker">
CARLO
</p>

<p>
Allora (<i>a Claudio</i>) a noi (<i>escono</i>).
</p>

<h3>SCENA IV.
<span class="smaller"><span class="smcap">Detti</span> meno <i>CARLO</i> e <i>CLAUDIO</i></span></h3>

<div class="blockquote">
<p>
<i>Ida e Chiara seggono dalle due parti della tavola. Ida
s’intratterrà coi libri, coi giornali; avrà il sorriso
distratto, l’occhio fisso di chi è assorto in un pensiero.
Trota sfoglierà un giornale illustrato. Ignazio passeggia.</i>
</p>
</div>

<p class="speaker">
IGNAZIO
</p>

<p>
Ah! per esempio, faticar tutto il giorno,
coi piedi nell’umido e il capo al sole, e tornar
poi a casa col carniere leggiero, deve essere...
sì, deve essere umiliante. Però, quando va
bene e si torna curvi... sì curvi sotto il peso
del pelo e della piuma, deve essere una gran
bella soddisfazione. (<i>a Trota</i>) Che ne dite?
</p>

<p class="speaker">
TROTA
</p>

<p>
Non sono cacciatore.
</p>

<p class="speaker">
IGNAZIO
</p>

<p>
Sfido, io!
</p>

<p class="speaker">
TROTA
</p>

<p>
Chi sfida, lei?
</p>

<p>
<span class="pagenum" id="Page_19">[19]</span>
</p>

<p class="speaker">
IGNAZIO
</p>

<p>
Ohoo! Sfido nessuno. Dico così, che per
essere buon cacciatore bisogna... Sicuro, bisogna
alzarsi presto il mattino. — E lei,
dorme fino alle undici, per lo meno.
</p>

<p class="speaker">
TROTA
</p>

<p>
Per lo meno!...
</p>

<p class="speaker">
IGNAZIO
</p>

<p>
Eehe! Senta...
</p>

<p class="speaker">
CHIARA (<i>voltandosi</i>)
</p>

<p>
In ogni caso, meglio così; meglio dormir
tardi che far come un tale di mia conoscenza
che alle sette è sempre in piedi. Cammina
come se avesse le scarpe di piombo. Urta
nei mobili, sternuta, sbadiglia, tossisce; non
può dire una parola con voce un po’ moderata,
da persona per bene. Esce in giardino,
rientra in casa, ammorba le sale col sigaro,
porta coi piedi la terra dei viali su tutti i
tappeti. — Non ridere!
</p>

<p class="speaker">
IGNAZIO (<i>con flemma</i>)
</p>

<p>
Non rido.
</p>

<p class="speaker">
CHIARA
</p>

<p>
E come se non bastasse, tre volte per
settimana attacca a sparar fucilate, fitte, che
par d’essere in una finta battaglia. — Ah!
non ridere sai.
</p>

<p>
<span class="pagenum" id="Page_20">[20]</span>
</p>

<p class="speaker">
IGNAZIO (<i>con compiacenza</i>)
</p>

<p>
Dalle sei alle sette — Un giorno sì, e
l’altro no. — È l’ora che vi sono più passere
in giardino. Quella è la mia caccia; piccola,
ma comoda...
</p>

<p class="speaker">
TROTA
</p>

<p>
Non per gli altri, già.
</p>

<p class="speaker">
IGNAZIO
</p>

<p>
Non lo posso far tutti i giorni; per non
disgustarle. Se si vedessero tirar tutti i giorni
abbandonerebbero il giardino.
</p>

<p class="speaker">
CHIARA
</p>

<p>
Bel divertimento. Questo si chiama non
aver cuore. Che cosa ti fanno quelle povere
bestioline?
</p>

<p class="speaker">
IGNAZIO
</p>

<p>
Ah! Vediamo, cosa fanno a te, quando
vengono poi in tavola al sugo? (<i>all’Ida</i>) S’io
avessi una terrazza come quella, spargerei
del panico, terrei l’uscio aperto, e di qui,
senza muovermi... pan, pan... pan!...
</p>

<p class="speaker">
CHIARA
</p>

<p>
Quando dico che non ha cuore! (<i>all’Ida</i>) Se
tu vedessi come fa con Bijou, mai una parola,
mai una carezza; come se non ci fosse.
Se lo trova sulla poltrona, lo mette a terra
<span class="pagenum" id="Page_21">[21]</span>
e siede lui! — A tavola poi, non se n’occupa;
di’ un po’ se si ricorda di dargli le
creste od i fegatini dei polli... e sa quanto
n’è ghiotto!... È un canino, e... si sa, poverino...
Allora, bizze senza nome, chiama Stefano,
urla: Matteo! chiede soccorso, come
s’avesse l’inondazione in casa. — Dico io!
Ma Bijou è intelligente, comprende e lo
giudica.
</p>

<p class="speaker">
IGNAZIO
</p>

<p>
Bontà sua... Lo tratto coi guanti: è il
padrone di casa.
</p>

<p class="speaker">
CHIARA
</p>

<p>
Lo giudica. E si regola in conseguenza.
</p>

<p class="speaker">
IGNAZIO (<i>brontolando</i>)
</p>

<p>
Se si regolasse in conseguenza nel cortile,
nel giardino... e non in camera mia.
</p>

<p class="speaker">
CHIARA
</p>

<p>
Invece, con Trota, bisogna vedere...
</p>

<p class="speaker">
TROTA
</p>

<p>
È un amore.
</p>

<p class="speaker">
CHIARA
</p>

<p>
Ma Ida! — Sei ancora in città?
</p>

<p class="speaker">
IDA (<i>scotendosi</i>)
</p>

<p>
Oh no! Son qui, tutta con voi. (<i>tira a sè
una panierina da lavoro, con un ricamo arrotolato</i>).
</p>

<p>
<span class="pagenum" id="Page_22">[22]</span>
</p>

<p class="speaker">
CHIARA
</p>

<p>
Ci sei andata più volte in questo mese?
</p>

<p class="speaker">
IDA
</p>

<p>
Due; forse tre, al più.
</p>

<p class="speaker">
CHIARA
</p>

<p>
Non ci vado mai, durante la campagna.
Tanto ci stò volentieri d’inverno, altrettanto
ne rifuggo l’estate. Poca gente, eh?
</p>

<p class="speaker">
IDA
</p>

<p>
Pochissima.
</p>

<p class="speaker">
CHIARA
</p>

<p>
Non hai trovato persone di conoscenza?
</p>

<p class="speaker">
IDA
</p>

<p>
Eh no.
</p>

<p class="speaker">
CHIARA
</p>

<p>
Nemmeno... Laneri?
</p>

<p class="speaker">
IDA (<i>trasalendo</i>)
</p>

<p>
Laneri?!... No. — Perchè avrei dovuto
trovar Laneri? (<i>fruga nella panierina</i>).
</p>

<p class="speaker">
CHIARA
</p>

<p>
Oh... perchè so che c’era.
</p>

<p class="speaker">
IDA (<i>con indifferenza</i>)
</p>

<p>
Ah ecco.
</p>

<p class="speaker">
CHIARA
</p>

<p>
So che c’era, da Trota che l’ha veduto
ieri.
</p>

<p>
<span class="pagenum" id="Page_23">[23]</span>
</p>

<p class="speaker">
TROTA
</p>

<p>
Precisamente. Davanti alla stazione; io
partiva, egli arrivava.
</p>

<p class="speaker">
IDA
</p>

<p>
Proprio così. Ho veduto poca gente. Nessuno
anzi. (<i>svolgendo il ricamo con gesti un po’
febbrili, ne scatta fuori una lettera che sdrucciola a
terra. La raccoglie con un rapido aggrottar di ciglia
e la ripone nella panierina</i>).
</p>

<p class="speaker">
CHIARA
</p>

<p>
Oh! oh! (<i>scherzando</i>) un biglietto amoroso?
</p>

<p class="speaker">
IDA
</p>

<p>
Pare.
</p>

<p class="speaker">
IGNAZIO
</p>

<p>
Ecco l’amico Serra. — Quello è lesto a
cenare!
</p>

<h3>SCENA V.
<span class="smaller"><i>CLAUDIO</i> poi <i>CARLO</i>, <span class="smcap">Detti</span></span></h3>

<p class="speaker">
IGNAZIO
</p>

<p>
Lesto, lesto molto!
</p>

<p class="speaker">
CLAUDIO
</p>

<p>
Non avevo grand’appetito.
</p>

<p class="speaker">
IGNAZIO
</p>

<p>
Malgrado la camminata?
</p>

<p>
<span class="pagenum" id="Page_24">[24]</span>
</p>

<p class="speaker">
CLAUDIO
</p>

<p>
Malgrado.
</p>

<p class="speaker">
IGNAZIO
</p>

<p>
Allora, a lei il moto non giova. Si vede
anche. È pallido, sa. Annuvolato, direi.
Quando si torna a casa così, vuol dire che
la fatica fisica agisce sul morale. La stanchezza
è già malattia... badi a me, che son
mezzo medico: non si stanchi mai.
</p>

<p class="speaker">
CLAUDIO
</p>

<p>
M’è andata male la caccia. (<i>venendo dietro la
sedia di donna Ida</i>) — E a lei, baronessa, è andata
bene la gita?
</p>

<p class="speaker">
IDA (<i>dopo averlo guardato</i>)
</p>

<p>
Benissimo.
</p>

<p class="speaker">
CLAUDIO
</p>

<p>
Non aveva detto nulla ieri sera...
</p>

<p class="speaker">
IDA (<i>seccamente</i>)
</p>

<p>
A lei, no.
</p>

<p class="speaker">
CLAUDIO (<i>dolcemente</i>)
</p>

<p>
Neppure al barone.
</p>

<p class="speaker">
IDA
</p>

<p>
Un’altra volta mi farò debito di prevenirli
tutti e due.
</p>

<p class="speaker">
CLAUDIO
</p>

<p>
Oh mi perdoni, non volevo con questo...
</p>

<p>
<span class="pagenum" id="Page_25">[25]</span>
</p>

<p class="speaker">
IDA (<i>con un sorriso ironico</i>)
</p>

<p>
Oh! deve capire che non parlo sul serio.
</p>

<p class="speaker">
(<i>Claudio si volge altrove mordendosi le labbra</i>).
</p>

<p class="speaker">
CHIARA (<i>sottovoce</i>)
</p>

<p>
Ida, come sei nervosa stassera!
</p>

<p class="speaker">
IDA (<i>forte</i>)
</p>

<p>
Non lo ero, pur ora... (<i>lasciando il lavoro ed
alzandosi</i>) Ne accuso questo ricamo.
</p>

<p class="speaker">
IGNAZIO
</p>

<p>
Ahaa! ecco anche il barone. (<i>a Carlo che entra</i>) — Ora
sì, ora che ci siamo tutti, si potrebbe
passare al biliardo?
</p>

<p class="speaker">
CARLO
</p>

<p>
Come volete.
</p>

<p class="speaker">
TROTA
</p>

<p>
Questo sì (<i>si alza</i>).
</p>

<p class="speaker">
IGNAZIO
</p>

<p>
Dividiamoci in due campi...
</p>

<p class="speaker">
TROTA
</p>

<p>
Sì, sì, ma di là, poi. (<i>a Chiara</i>) Giuoca lei?
</p>

<p class="speaker">
CHIARA
</p>

<p>
Io? — ma certo.
</p>

<p class="speaker">
TROTA
</p>

<p>
Baronessa?
</p>

<p>
<span class="pagenum" id="Page_26">[26]</span>
</p>

<p class="speaker">
IDA
</p>

<p>
Vengo. (<i>Trota, Ignazio, Chiara, Carlo si avviano.
Serra volge un’occhiata alla baronessa, rimasta vicina
alla tavola</i>).
</p>

<p class="speaker">
IDA
</p>

<p>
Serra?
</p>

<p class="speaker">
CLAUDIO (<i>tornando</i>)
</p>

<p>
Signora?
</p>

<p class="speaker">
IDA
</p>

<p class="speaker">
(<i>togliendo prestamente la lettera dalla panierina</i>)
</p>

<p>
Ecco.
</p>

<p class="speaker">
CLAUDIO
</p>

<p>
La ricusa?
</p>

<p class="speaker">
IDA
</p>

<p>
Oh questa sì!
</p>

<p class="speaker">
CLAUDIO (<i>a mani giunte</i>)
</p>

<p>
La supplico... Le do parola che è l’ultima.
(<i>esce</i>).
</p>

<h3>SCENA VI.
<span class="smaller"><i>IDA</i> poi <i>CARLO</i></span></h3>

<div class="blockquote">
<p>
<i>Ida segue Claudio con lo sguardo, con un’espressione di
sprezzo e di collera; straccia in due la lettera. Carlo
sulla porta del biliardo vede l’atto.</i>
</p>
</div>

<p class="speaker">
CARLO
</p>

<p>
Ida, non vieni?... Di là vi è una dama
sola e quattro cavalieri... (<i>venuto a lei senza averle
<span class="pagenum" id="Page_27">[27]</span>
levato gli occhi dalle mani</i>). Come mai... stracci
le lettere senza aprirle?
</p>

<p class="speaker">
IDA (<i>non risponde</i>).
</p>

<p class="speaker">
CARLO
</p>

<p>
Anche ier l’altro, passando sotto la tua
finestra, mi sono veduto venire addosso una
piccola nevicata... Uno sciame di farfalline
bianche. Cosa vuol dire questo sciupio di
carta? (<i>grave</i>) — Ida... Ida, cosa diavolo c’è?
(<i>le prende i brani di mano</i>) Posso... posso vedere,
anch’io, di che si tratta? (<i>dopo una pausa</i>)
Eh via, perdonami.
</p>

<p class="speaker">
IDA (<i>muta, accigliata, non muove la mano a riceverli</i>)
</p>

<p class="speaker">
CARLO
</p>

<p>
Ah!... Ida, per carità!... Sono inquieto,
sai. Te ne avvedi... Ho paura; non sei più
come una volta, tu. Non capisco più. Se lo
puoi... una parola?
</p>

<p class="speaker">
IDA (<i>con impazienza</i>)
</p>

<p>
Ma se non ho niente a dire.
</p>

<p class="speaker">
CARLO
</p>

<p>
Non è vero.
</p>

<p class="speaker">
IDA (<i>si volta a lui, gli afferra le mani</i>)
</p>

<p>
Non puoi sapere quanto ti voglio bene!
</p>

<p class="speaker">
CARLO
</p>

<p>
Adesso hai detto troppo.
</p>

<p>
<span class="pagenum" id="Page_28">[28]</span>
</p>

<p class="speaker">
IDA (<i>staccandosi</i>)
</p>

<p>
Nulla. Non ho voluto dir altro. Butta via
quella carta; e non se ne parli più.
</p>

<p class="speaker">
CARLO (<i>apre la busta e svolge i brani</i>)
</p>

<p class="speaker">
IDA (<i>tornando prontamente a lui</i>)
</p>

<p>
Ebbene, ebbene leggi. — Oh infine bisogna
finirla. Ero perplessa, esitavo ancora, ma
poc’anzi, pur ora m’hai messo gli occhi addosso
in un modo, m’hai parlato in un modo...
Sono più giorni che ti vedo così. T’intendo,
sai, ed è appunto per questo che non posso,
non voglio regger oltre... Non comprendi
più, m’hai detto? Anch’io, vedi sono a metà
istupidita. Oh bisogna finirla... non posso
fuggir sempre! Bisogna, bisogna finirla.
</p>

<p class="speaker">
CARLO
</p>

<p>
Ida, Ida mia, senti... ti prometto, ti giuro
anzi...
</p>

<p class="speaker">
IDA (<i>senza ascoltare</i>)
</p>

<p>
Ho torto? Eeh, può darsi... Forse il mio
dovere non esige tanto; potrei attendere, pazientare
ancora, seguitare ad opporre il silenzio
e la freddezza alla persecuzione. Perchè
è così, sai, una vera persecuzione. Dovrei
difendermi ancora, da sola? — Oh ma sono
tanto stanca, nauseata, offesa. Atti, sguardi,
lettere, parole... Da troppi giorni il mio cuore
<span class="pagenum" id="Page_29">[29]</span>
palpita di rabbia, tutto il mio orgoglio di
donna si rivolta in me; e nulla vale il dimostrarlo,
il dirlo schietto, con la più implacabile
serenità. — Noi donne siamo spietate
con chi ci annoia! E no, e non basta.
Tu poi, tu stesso così franco e leale, tanto
lontano da certe bassezze, tu colla tua fiducia
illimitata, coll’assenza d’ogni gelosia, non
comprendi che mi pungi, che mi offendi,
che... senza volerlo... ti fai complice di chi
m’insidia.
</p>

<p class="speaker">
CARLO
</p>

<p>
Ma Ida!
</p>

<p class="speaker">
IDA
</p>

<p>
Se ho il diritto di parlarti così! Proteggimi
che lo devi. Sai bene che non posso
avere altro rifugio, che non lo devo..... Oh
adesso leggi, leggi, poichè siamo soli.
</p>

<p class="speaker">
CARLO (<i>siede e squaderna i brani sulla tavola</i>)
</p>

<p class="speaker">
IDA (<i>va alla porta del biliardo: torna</i>)
</p>

<p>
Vedrai che affetto, che amor di fratello,
che amicizia leale, che sentimenti illibati...
</p>

<p class="speaker">
CARLO (<i>colla fronte fra le mani</i>)
</p>

<p>
Dio santo! Se almeno non fosse lui!
</p>

<p class="speaker">
IDA
</p>

<p>
E chi vuoi dunque che sia!
</p>

<div class="blockquote">
<p>
(<i>Carlo legge rapidamente; poco a poco gli si spiana
la fronte, la contrazione dei lineamenti cede luogo
ad una espressione di accoramento, di pietà. Si alza
e si caccia in tasca la lettera. Un silenzio</i>).
</p>
</div>

<p>
<span class="pagenum" id="Page_30">[30]</span>
</p>

<h3>SCENA VII.
<span class="smaller"><i>CLAUDIO</i> e <span class="smcap">Detti</span></span></h3>

<p class="speaker">
CLAUDIO (<i>viene avanti lentamente</i>)
</p>

<p>
Abbiamo giuocato. La signora Chiara e
Trota, contro Minchiotti e me. Abbiamo perduto...
Minchiotti ne è desolato. Trota non
gli dà pace. Ma con me non c’è caso che
gli riesca la rivincita.
</p>

<p class="speaker">
IDA
</p>

<p>
Vado io. Saremo due dame e due cavalieri.
(<i>sottovoce a Carlo</i>) Tragedie, no.
</p>

<h3>SCENA VIII.
<span class="smaller"><i>CARLO</i> e <i>CLAUDIO</i></span></h3>

<div class="blockquote">
<p>
<i>Carlo rimonta la scena, a capo chino. Claudio siede sul
canapè, spiega un giornale. Un silenzio.</i>
</p>
</div>

<p class="speaker">
CARLO (<i>dopo averlo osservato dal fondo,
torna lentamente</i>)
</p>

<p>
Notizie?
</p>

<p class="speaker">
CLAUDIO
</p>

<p>
Guardavo la cronaca: arresto, incendio,
ferimenti... duello... Anche un duello, nella
<span class="pagenum" id="Page_31">[31]</span>
nostra città. A. C. pubblicista, R. B. avvocato.
Ferito R. B. al braccio; i duellanti si comportarono
colle regole della più perfetta cavalleria;
eccetera... (<i>lascia il giornale</i>).
</p>

<p class="speaker">
CARLO
</p>

<p>
Ti sei battuto mai?
</p>

<p class="speaker">
CLAUDIO (<i>alzandosi</i>)
</p>

<p>
Mai.
</p>

<p class="speaker">
CARLO
</p>

<p>
Nemmeno io. (<i>dopo una pausa</i>) Ne fui in procinto,
una volta. Avevo avuto una questione
con un compagno, all’Università; il duello
era deciso, a condizioni gravi. — Mio padre
lo seppe; perdette la testa, povero vecchio,
e trovò modo di chiudermi in casa. Pensai
di ammattire dalla rabbia, dalla vergogna.
</p>

<p>
Sul terreno, un amico mio, giovane uffiziale,
prese il mio posto, senz’altro. Colpì
l’avversario al capo, subito. Vedendolo barcollare
con gli occhi pieni di sangue, buttò
l’arma ed avanzò istintivamente la mano per
sorreggerlo. L’altro cieco, fuori di sè, non
comprese: avventò l’ultima sciabolata, un
mal colpo che colse il mio amico nella mano
e troncò più che mezza l’articolazione... Si
parlò di amputare per evitare il tetano. — Vedo
ancora la faccia di sua madre! — Lui,
freddo e sereno, rispondeva che nella sua
<span class="pagenum" id="Page_32">[32]</span>
condizione di militare preferiva la morte alla
perdita della destra. Fu irremovibile... Guarì...
Ma ti ricordi com’era impedito nella
destra tuo padre. (<i>dopo una pausa</i>) Quello era
un uomo. (<i>stende la mano a Claudio</i>)
</p>

<p class="speaker">
CLAUDIO (<i>si scuote ed esita a dar la sua</i>)
</p>

<p class="speaker">
CARLO (<i>prontissimo</i>)
</p>

<p>
No? (<i>lo guarda fissamente con un sorriso amaro</i>)
</p>

<p class="speaker">
CLAUDIO (<i>turbato</i>)
</p>

<p>
Che hai?
</p>

<p class="speaker">
CARLO (<i>abbassando la voce</i>)
</p>

<p>
Penso... che la tua passione per mia moglie
è la più gran disgrazia che ci potesse
toccare.
</p>

<p class="speaker">
CLAUDIO
</p>

<p>
Carlo!
</p>

<p class="speaker">
CARLO
</p>

<p>
Non negare... è inutile.
</p>

<p class="speaker">
CLAUDIO (<i>si lascia andare sul canapè
e nasconde la faccia</i>)
</p>

<p class="speaker">
CARLO (<i>in piedi, vicino</i>)
</p>

<p>
Soffri?... Soffri proprio tanto?... Deve essere
così, perchè... perchè se così non
fosse!... Ti ho conosciuto retto, sincero, incapace
di simulare; già, dev’essere così. Oh!
poi lo so che si soffre, terribilmente; tanto
più quando si è caldi, appassionati, nervosi;
quando per temperamento non si sa moderar
<span class="pagenum" id="Page_33">[33]</span>
niente. (<i>con accento di collera</i>) Già, vai nelle impressioni
a testa bassa, coi pugni stretti;
prendi la vita a passo di carica, tu. (<i>calmandosi</i>)
Si soffre tanto, che dopo, — perchè c’è
un dopo, sai — dopo pare impossibile di
essere usciti vivi dalla burrasca, e, non si
ritorna mai quelli di prima... Eh, ma non
bisogna immaginarsi che la malattia non
abbia rimedio. Tanto più in questo caso.
Dal modo con cui sono andate le cose, niente
di estremo, fiamma viva, e... quanto più una
fiamma è viva tanto meno la dura. Temporale
d’estate, cielo nero, tuoni, lampi; e poi
di nuovo il sole. Ma diavolo! Lo rivedrai presto,
più bello di prima. Presto (<i>con amarezza</i>)
prima di me forse, che pure..... (<i>muove alcuni
passi per la scena</i>).
</p>

<p class="speaker">
CLAUDIO
</p>

<p class="speaker">
(<i>scopre il viso e lo guarda con gli occhi smarriti</i>)
</p>

<p class="speaker">
CARLO (<i>torna e siede vicino</i>)
</p>

<p>
Ragioniamo. Trova un disastro paragonabile
a quello che avrebbe potuto accadere
se... Ti sfido a trovarlo. (<i>rispondendo ad un atto
di Claudio</i>) Sì, sì, so quello che vuoi dire:
amor puro, niente speranze... Chi può comandarsi
di non sperare? È naturale: se ami,
speri... Ah! per carità, lasciamo andare. Ti
parrà che io abbia cento cose per la testa?...
<span class="pagenum" id="Page_34">[34]</span>
Non ho che mia moglie. Ho sofferto anch’io
in questi ultimi tempi. Timori vaghi, apprensioni:
tutte assurdità, dicevo; ma sentivo il
mistero. Ho per Ida la massima stima,
la più illimitata fiducia, ma mi pareva cambiata...
Quando penso (<i>si alza</i>) che avrebbe
potuto corrisponderti! Alla mia età, quando
par d’aver trovato la pace, la felicità, non ci si
rinunzia più. Se perdessi mia moglie, in un
modo od in un altro, — m’intendi? — penso
che ne morrei, ecco. (<i>con forza</i>) Santo Dio,
la vita ha doveri, lavori, ambizioni, rimedi!
Anche l’amore ha le sue rivincite per voi
giovani. Tu lo sei tanto; alla tua età si cade
e si risorge, come niente, e poi... e poi si
scorda. Ah Claudio! in questo caso il dovere
deve passare innanzi all’amore..... Diavolo,
no!... Non ti voglio parlare così. C’è rimedio,
ma bisogna volerlo... Essere traditi
da chi si ama, è un affar serio... è il maggior
dolore umano... E poi, e poi, così no, così
non si avrebbe più un’ora di pace!
</p>

<p class="speaker">
CLAUDIO (<i>con energia, alzandosi</i>)
</p>

<p>
Partirò, Carlo, ti giuro che partirò!
</p>

<p class="speaker">
CARLO
</p>

<p>
Aah! Ci salvi, sai. Va bene così, lo sapevo.
Senti, la colpa non è tutta tua, dovevo
<span class="pagenum" id="Page_35">[35]</span>
badare, pensarci anch’io. Sei giovane, l’acqua
va per il suo verso. Ma come è bene che
ci siamo spiegati! — Ora viaggerai, tornerai
contento, ci rivedremo. Sono convinto che
non è necessario che tu vada in capo al mondo
e per lungo tempo. Cambiar ambiente, veder
paesi nuovi, cose nuove, facce nuove — ti
raccomando le facce nuove — E al tuo ritorno:
acqua passata non macina più!... Non
ho ancor parlato a mia moglie, ma te lo dico in
confidenza, è probabile che io mi stabilisca
in campagna, non questo ma un altr’anno. La
presenza del padrone è frutto del campo,
come dice un agricoltore di cinquecent’anni
fa; e con ragione. Dunque anche questo
sarà per il meglio. Tu in città, noi due qui...
No, vado tropp’oltre, tornerai guarito e di
questo non ne parleremo mai più. Ecco, restiamo
intesi, quando ti vedrò ricomparire,
colla mano stesa, così... sarà come se tu lo
giurassi. — Va bene così? M’hai inteso?
(<i>venendo a lui</i>) E anche ora subito, me la darai
la mano, senza esitazione, a fronte alta, così
da uomo a uomo?
</p>

<p class="speaker">
(<i>Claudio gliela stringe con slancio affettuoso</i>).
</p>

<p>
<span class="pagenum" id="Page_36">[36]</span>
</p>

<h3>SCENA IX.
<span class="smaller"><i>CHIARA</i>, <i>IDA</i>, <i>TROTA</i>, <i>IGNAZIO</i>
dalla sala del biliardo. <span class="smcap">Detti</span></span></h3>

<p class="speaker">
CHIARA
</p>

<p>
Ah! confidenze, tenerezze, congratulazioni?
</p>

<p class="speaker">
CARLO (<i>freddo</i>)
</p>

<p>
Un po’ d’ogni cosa.
</p>

<p class="speaker">
TROTA
</p>

<p>
Abbiamo aspettato...
</p>

<p class="speaker">
CARLO
</p>

<p>
Avevamo un mondo di cose da dirci, con
Claudio.
</p>

<p class="speaker">
CHIARA
</p>

<p>
Questa è amicizia! Dir che sono insieme
dall’alba.
</p>

<p class="speaker">
CLAUDIO
</p>

<p>
Non lo saremo più per un pezzo.
</p>

<p class="speaker">
CHIARA
</p>

<p>
Oh! che novità?
</p>

<p class="speaker">
IGNAZIO
</p>

<p>
Perchè mai?
</p>

<p class="speaker">
CLAUDIO
</p>

<p>
Si parte...
</p>

<p class="speaker">
TROTA
</p>

<p>
Ah! E dove vai?
</p>

<p>
<span class="pagenum" id="Page_37">[37]</span>
</p>

<p class="speaker">
CARLO (<i>pronto</i>)
</p>

<p>
È ancor un segreto.
</p>

<p class="speaker">
CLAUDIO
</p>

<p>
È un progetto che maturavo da tempo,
aspettavo occasione e mezzi, ora c’è tutto.
Parto domani. Non mi fermerò che un giorno
in città, per salutare un amico e veder di
deciderlo a venir con me, e poi... via.
</p>

<p class="speaker">
TROTA
</p>

<p>
E l’amico, sarebbe?
</p>

<p class="speaker">
CHIARA
</p>

<p>
Anche questo è un segreto!
</p>

<p class="speaker">
CLAUDIO
</p>

<p>
No. È Laneri.
</p>

<p class="speaker">
CHIARA
</p>

<p>
Eh!... Piero Laneri?.... difficile.
</p>

<p class="speaker">
CLAUDIO
</p>

<p>
Perchè? — È libero, ricco, solo...
</p>

<p class="speaker">
CHIARA
</p>

<p>
Non mi par uomo da viaggi, ecco tutto,
</p>

<p class="speaker">
TROTA (<i>avrà dato a Chiara lo scialle,
riacceso il lampioncino d’Ignazio</i>)
</p>

<p>
E allora, buon viaggio!
</p>

<p>
<span class="pagenum" id="Page_38">[38]</span>
</p>

<p class="speaker">
IGNAZIO
</p>

<p>
Scriverà eh?... Le daremo un banchetto al
ritorno!
</p>

<p class="speaker">
TROTA
</p>

<p>
A quando?
</p>

<p class="speaker">
CARLO
</p>

<p>
Oh presto, speriamo! (<i>Chiara, Trota, Ignazio
stringono la mano a Claudio che li accompagna all’uscita</i>).
</p>

<h3>SCENA X.
<span class="smaller"><i>CARLO, IDA, CLAUDIO</i></span></h3>

<div class="blockquote">
<p>
<i>Un breve silenzio. Carlo ed Ida da una parte, Claudio
dall’altra.</i>
</p>
</div>

<p class="speaker">
CARLO (<i>va a lui</i>)
</p>

<p>
Ti rivedrò ancora, domani?
</p>

<p class="speaker">
CLAUDIO
</p>

<p>
Partirò prestissimo, sai.
</p>

<p class="speaker">
CARLO
</p>

<p>
Oh, ti saluterò ad ogni modo!
</p>

<p class="speaker">
CLAUDIO (<i>fa un passo avanti e s’inchina</i>)
</p>

<p>
Baronessa, con tutta l’anima auguro che
sia tanto felice! (<i>entra nella sua camera, cala la tela</i>).
</p>

<div class="chapter">
<p>
<span class="pagenum" id="Page_39">[39]</span>
</p>

<h2 id="atto2">ATTO II.</h2>
</div>

<p>
La scena rappresenta una sala molto elegante. Nel fondo
un uscio con portiera mette al <i>buffet</i>. Porte laterali, illuminazione
da serata.
</p>

<h3>SCENA I.
<span class="smaller"><i>CHIARA, IGNAZIO</i></span></h3>

<div class="blockquote">
<p>
<i>Chiara, coi guanti ed il ventaglio nella sinistra, va osservando
intorno se tutto è ben disposto. Entra
Ignazio.</i>
</p>
</div>

<p class="speaker">
CHIARA
</p>

<p>
Dove vai?
</p>

<p class="speaker">
IGNAZIO
</p>

<p>
Esco.
</p>

<p class="speaker">
CHIARA
</p>

<p>
Sì, ma...
</p>

<p class="speaker">
IGNAZIO
</p>

<p>
Esco un momento, per fumare un sigaro,
prendere aria.
</p>

<p class="speaker">
CHIARA
</p>

<p>
Fumalo a casa... Eh qui no, veh: in camera
tua!
</p>

<p class="speaker">
IGNAZIO
</p>

<p>
E l’aria?
</p>

<p>
<span class="pagenum" id="Page_40">[40]</span>
</p>

<p class="speaker">
CHIARA
</p>

<p>
Che aria?
</p>

<p class="speaker">
IGNAZIO
</p>

<p>
L’aria libera.
</p>

<p class="speaker">
CHIARA
</p>

<p>
Sul terrazzino.
</p>

<p class="speaker">
IGNAZIO
</p>

<p>
Misericordia! Freddo, sai, freddo umido.
Stavo dietro i cristalli poc’anzi, vedevo
passar bronchiti, polmoniti, pleuriti, tutte le
brutte malattie in <i>ite</i>.
</p>

<p class="speaker">
CHIARA
</p>

<p>
E nella strada?...
</p>

<p class="speaker">
IGNAZIO
</p>

<p>
Passano alte...
</p>

<p class="speaker">
CHIARA
</p>

<p>
Meno parole...
</p>

<p class="speaker">
IGNAZIO
</p>

<p>
Ma perchè non devo uscire?... Sicuro, perchè
non devo?
</p>

<p class="speaker">
CHIARA
</p>

<p>
Perchè stasera avrò probabilmente pochi
uomini e molte signore. Ci sarà sproporzione
e quindi freddezza.
</p>

<p class="speaker">
IGNAZIO
</p>

<p>
Maaa... ma devo far da uomo?
</p>

<p class="speaker">
CHIARA
</p>

<p>
Uno di più.
</p>

<p>
<span class="pagenum" id="Page_41">[41]</span>
</p>

<p class="speaker">
IGNAZIO (<i>brontolando</i>)
</p>

<p>
Ma non sono un uomo io, sono tuo marito.
E poi, chi sa, non sei nemmeno sicura
di quello che dici. Vedrai, verranno di quelli
sui quali non avrai contato. Vi saranno presentazioni.
Trota non mancherà di presentarti
qualcheduno, è affar suo. L’ho incontrato
stamane e mi ha salutato così..... col
bastone come con una sciabola. Vuol dire
che era di buon umore. Vuol anche dire che
non v’è broncio fra di voi. Quand’è corrucciato
con te non mi saluta più.
</p>

<p class="speaker">
CHIARA (<i>seduta si abbottona i guanti</i>).
</p>

<p class="speaker">
IGNAZIO
</p>

<p>
Dunque proprio...
</p>

<p class="speaker">
CHIARA
</p>

<p>
Quante volte ti ho a dir le cose.
</p>

<p class="speaker">
IGNAZIO
</p>

<p>
Santa pazienza! (<i>brontolando</i>) Dal quarantotto
che si combatte per l’indipendenza; l’hanno
ottenuta tutti, meno io.
</p>

<p class="speaker">
CHIARA
</p>

<p>
Eh?... Animo, va e fa presto. Fra un momento
avremo qui i Galliari.
</p>

<p class="speaker">
IGNAZIO
</p>

<p>
Oh! Il barone e la baronessa?
</p>

<p>
<span class="pagenum" id="Page_42">[42]</span>
</p>

<p class="speaker">
CHIARA
</p>

<p>
Non ne conosco altri.
</p>

<p class="speaker">
IGNAZIO
</p>

<p>
Nemmeno io. Ma dunque sono qui? Li
credevo fissi in campagna.
</p>

<p class="speaker">
CHIARA
</p>

<p>
Lo sono. Vengono espressamente per il
mio primo mercoledì. Ida me lo ha scritto.
</p>

<p class="speaker">
IGNAZIO
</p>

<p>
Bisogna dirlo: gentili, molto gentili.
</p>

<p class="speaker">
CHIARA
</p>

<p>
Avremo anche Serra.
</p>

<p class="speaker">
IGNAZIO
</p>

<p>
Claudio?... Ah bravo! Come lo rivedrò volentieri
dopo un anno.
</p>

<p class="speaker">
CHIARA (<i>impaziente</i>)
</p>

<p>
Vai?
</p>

<p class="speaker">
IGNAZIO
</p>

<p>
Vado. Ecco qui Trota. (<i>a Trota che entra</i>)
Buona sera. Adesso trotto via.....(<i>si ferma a
ridere sulla soglia, gli altri non gli badano</i>).
</p>

<p>
<span class="pagenum" id="Page_43">[43]</span>
</p>

<h3>SCENA II.
<span class="smaller"><i>CHIARA</i> e <i>TROTA</i></span></h3>

<p class="speaker">
CHIARA
</p>

<p>
Così?
</p>

<p class="speaker">
TROTA
</p>

<p>
Così...
</p>

<p class="speaker">
CHIARA
</p>

<p>
Tardi, sa.
</p>

<p class="speaker">
TROTA
</p>

<p>
Tardi, euh? (<i>guarda l’orologio</i>) Le nove, poco
più.
</p>

<p class="speaker">
CHIARA
</p>

<p>
L’avevo pregato di venir alle otto. Potevo
aver bisogno di lei per tante cose, per questi
preparativi; non posso pensare a tutto; al
buffet, per esempio. Ignazio non è buono che
a mangiare.
</p>

<p class="speaker">
TROTA (<i>guarda intorno</i>)
</p>

<p>
Qui, tutto benone. Al buffet ci andrò subito.
Ah! ma ho fatto tutto, sa. Sono stato
dal veterinario a veder Bijou. Bene; fuor di
pericolo; fra otto giorni lo riavrà qui, carino,
vispo, più bello di prima. Oggi guaiva,
abbaiava, mi leccava le mani, non voleva che
io me ne andassi...
</p>

<p class="speaker">
CHIARA
</p>

<p>
Poverino...
</p>

<p>
<span class="pagenum" id="Page_44">[44]</span>
</p>

<p class="speaker">
TROTA
</p>

<p>
Mi ha detto un mondo di cose per lei.
</p>

<p class="speaker">
CHIARA
</p>

<p>
Povero canino mio!
</p>

<p class="speaker">
TROTA
</p>

<p>
Ho preso le poltrone per lunedì, prima
rappresentazione della <i>Carmen</i>, per lei e per
me; quanto a Minchiotti...
</p>

<p class="speaker">
CHIARA
</p>

<p>
Avanti.
</p>

<p class="speaker">
TROTA
</p>

<p>
Che altro? — Ah! sono andato a veder l’appartamento
vuoto, che vorrebbe prender sul
Corso. No, no, no, non le conviene. Vi sono
inconvenienti gravi.
</p>

<p class="speaker">
CHIARA
</p>

<p>
Ne riparleremo.
</p>

<p class="speaker">
TROTA
</p>

<p>
Notizie. Il matrimonio del commendatore
Farina con la vedova Carbone è una favola,
fondata sul contrasto dei nomi. Il ballo di
casa Ponterio è rimandato, nessuno capisce
il perchè.
</p>

<p class="speaker">
CHIARA
</p>

<p>
Sì, sì, ma e Serra?
</p>

<p class="speaker">
TROTA
</p>

<p>
Ah, veda che mi scordavo!... Dunque, sì;
<span class="pagenum" id="Page_45">[45]</span>
sono stato a trovarlo nel quartierino che si
è preso appena tornato. Oh, bello! libero,
allegro, sfogato. Mi ha fatto veder le rarità
raccolte nel viaggio: tappeti, armi, ninnoli, e
certe pelli curiose... Ho trovato là Piero Laneri.
Fumava sul divano; sono più amici che
mai...
</p>

<p class="speaker">
CHIARA
</p>

<p>
Sta bene. Ma ha fatto sì o no il mio invito?
</p>

<p class="speaker">
TROTA
</p>

<p>
Altro, non l’ho detto...?
</p>

<p class="speaker">
CHIARA
</p>

<p>
Verrà?
</p>

<p class="speaker">
TROTA
</p>

<p>
Che sì...
</p>

<p class="speaker">
CHIARA
</p>

<p>
Basta.
</p>

<p class="speaker">
TROTA
</p>

<p>
Però s’è fatto pregare. Diventato un orso;
tornato da un mese, non ha ancor visto
nessuno... molte disposizioni da prendere;
proposito fermo di far vita ritirata, austera,
laboriosa. Infatti deve lavorar molto, la scrivania
era ingombra di libri, di carte. Poi
s’è piegato, ha promesso di venir senza fallo
stasera, e m’ha incaricato di portarle i suoi
complimenti, ringraziamenti e saluti.
</p>

<p>
<span class="pagenum" id="Page_46">[46]</span>
</p>

<p class="speaker">
CHIARA
</p>

<p>
Avremo anche i Galliari.
</p>

<p class="speaker">
TROTA
</p>

<p>
Ah! davvero?
</p>

<p class="speaker">
CHIARA
</p>

<p>
Qual meraviglia? Stabilirsi in campagna,
non vuol dire far voto di non rimettere i
piedi in città. Infine non sono in Siberia.
Chi li impedisce di venire ogni tanto a teatro,
ad un ballo, ad una serata?
</p>

<p class="speaker">
TROTA
</p>

<p>
Giusto. Ma è poco per chi vi andava ogni
sera o quasi. Povera baronessa! Già, Galliari
è stato... è stato un vero...
</p>

<p class="speaker">
CHIARA
</p>

<p>
Un egoista, come tutti voi. A lei piace la
città, a lui garba la campagna. Non si poteva
andar avanti come avevano fatto finora, sei
mesi qui, sei mesi là. Non basta più, bisogna
stabilirsi laggiù addirittura.
</p>

<p class="speaker">
TROTA
</p>

<p>
Pare che lo stato degli affari lo richiedesse;
pare fosse venuto il momento di sorvegliare
da vicino la tenuta.
</p>

<p class="speaker">
CHIARA
</p>

<p>
Quante storie! Sono ricchi, non han figlioli.
<span class="pagenum" id="Page_47">[47]</span>
Sacrificarsi così, negli anni migliori,
per qualche migliaio di lire di più all’anno.
Oh, vi so dire che se fossi io Ida...
</p>

<p class="speaker">
TROTA
</p>

<p>
Eeeh! sicuro... Ma la baronessa anche
si sarà ribellata.
</p>

<p class="speaker">
CHIARA
</p>

<p>
Già ha fatto quel che ha potuto. Ma Galliari
quando vuole, vuole. È duro, cocciuto,
lui. Non l’avrei sposato se avesse avuto due
milioni. Ho sempre diffidato di quell’apparenza
bonaria; m’ha sempre fatto l’effetto di
un bel frutto d’alabastro colorito, piacevole
all’occhio, ma freddo alla mano, impossibile
al dente.
</p>

<p class="speaker">
TROTA
</p>

<p>
Ma le vuol bene.
</p>

<p class="speaker">
CHIARA
</p>

<p>
All’Ida?... Grazie, obbligata!
</p>

<p class="speaker">
TROTA
</p>

<p>
Tant’è vero, che la tiene in campagna, tutta
per sè.
</p>

<p class="speaker">
CHIARA
</p>

<p>
Oh, sì! Se fossi Ida, quello che non ho
qui, glielo vorrei portar là. So quel che mi
dico.
</p>

<div class="blockquote">
<p>
(<i>Servo sulla porta. Entrano il barone e la baronessa
Galliari</i>).
</p>
</div>

<p>
<span class="pagenum" id="Page_48">[48]</span>
</p>

<h3>SCENA III.
<span class="smaller"><i>CARLO, IDA</i>. <span class="smcap">Detti</span></span></h3>

<p class="speaker">
<i>Chiara ed Ida si abbracciano</i>.
</p>

<p class="speaker">
CHIARA
</p>

<p>
Cara e gentile! Come sei buona, come
m’ha fatto piacere il tuo biglietto!
</p>

<p class="speaker">
IDA
</p>

<p>
Oh, sai, a tante cose si rinunzia; ma ad
una tua serata, no.
</p>

<p class="speaker">
CHIARA
</p>

<p>
Come sei amabile! Avevo quasi rimorso
nel mandarti l’invito; pensavo: Dio mio, moverla
di là, per farla venir qui ad annoiarsi...
(<i>guardando Carlo</i>) Pensavo anche al barone...
</p>

<p class="speaker">
CARLO
</p>

<p>
Oh! ne chieda a mia moglie.
</p>

<p class="speaker">
IDA
</p>

<p>
È vero, non ha fatto l’ombra d’una obbiezione.
</p>

<p class="speaker">
CHIARA
</p>

<p>
Eh, ma allora c’è di che esser troppo orgogliosa!
</p>

<p>
<span class="pagenum" id="Page_49">[49]</span>
</p>

<p class="speaker">
(<i>Servo sulla porta, entrano una signora ed una signorina</i>).
</p>

<p class="speaker">
CHIARA
</p>

<p>
Oh ecco! — Permettete? (<i>va a riceverle. Entrano
signori e signore</i>).
</p>

<h3>SCENA IV.
<span class="smaller"><i>IGNAZIO</i> e <span class="smcap">Detti</span></span></h3>

<div class="blockquote">
<p>
<i>Durante la scena seguitano ad arrivar persone. Chiara
riceve. Si formano crocchi, si parla, si ride. Poi
Claudio e Piero.</i>
</p>
</div>

<p class="speaker">
IGNAZIO (<i>venendo ai signori Galliari</i>)
</p>

<p>
Ah! eccoli; ma bravi, ma bene. Me l’aveva
detto Chiara... Freddino fuori, eh?
</p>

<p class="speaker">
CARLO
</p>

<p>
Ah, sì, molto.
</p>

<p class="speaker">
IGNAZIO
</p>

<p>
Il termometro... Eh non l’ho guardato! Che
notizie dai cari luoghi?
</p>

<p class="speaker">
CARLO
</p>

<p>
Buone, buone.
</p>

<p class="speaker">
IGNAZIO
</p>

<p>
Sì, ma nebbia, brina, neve, gelo.
</p>

<p class="speaker">
CARLO
</p>

<p>
Un po’ d’ogni cosa.
</p>

<p>
<span class="pagenum" id="Page_50">[50]</span>
</p>

<p class="speaker">
IGNAZIO
</p>

<p>
Ma loro avranno pensato a ripararsi: buone
stufe, impannate doppie, imposte che combaciano
a perfezione...
</p>

<p class="speaker">
IDA
</p>

<p>
Carlo ha pensato a tutto.
</p>

<p class="speaker">
IGNAZIO
</p>

<p>
Per noi l’inverno laggiù non sarebbe possibile:
abbiamo le muraglie di carta, e poi
cent’altri inconvenienti..... (<i>guarda nei crocchi</i>)
Ma, e Serra?
</p>

<p class="speaker">
CARLO
</p>

<p>
Serra?... Deve trovarsi qui?
</p>

<p class="speaker">
TROTA
</p>

<p>
Sono stato ad invitarlo io, a nome della
signora.
</p>

<p class="speaker">
IGNAZIO
</p>

<p>
Oh, l’ha visto lei? Come l’ha trovato?...
Nero, eh? Colla barba lunga...
</p>

<p class="speaker">
TROTA
</p>

<p>
Niente affatto. Tal quale com’era partendo.
</p>

<p class="speaker">
CARLO
</p>

<p>
L’ho visto anch’io alla sfuggita, un giorno
ch’ero venuto in città; ci siamo abbracciati,
abbiamo scambiate due parole appena. Lo
rivedrò con molto piacere.
</p>

<p>
<span class="pagenum" id="Page_51">[51]</span>
</p>

<p class="speaker">
IDA
</p>

<p>
Io pure.
</p>

<p class="speaker">
(<i>entrano Claudio e Piero</i>)
</p>

<p class="speaker">
TROTA
</p>

<p>
Ecco Laneri; ah! ecco con lui Serra.
</p>

<p class="speaker">
CHIARA
</p>

<p>
Ah! Serra, che piacere di rivederlo, dopo
tanto tempo, dopo tante cose...
</p>

<p class="speaker">
CLAUDIO
</p>

<p>
Lei è mille volte gentile che si è ricordata
di me.
</p>

<p class="speaker">
PIERO
</p>

<p>
Sono io che l’ho portato; andando a cercarlo,
temevo di trovarlo a letto...
</p>

<p class="speaker">
CLAUDIO
</p>

<p>
Oh! per quanto orso, quando prometto,
mantengo. Qui poi mi sarei troppo punito
mancando.
</p>

<div class="blockquote">
<p>
(<i>Chiara continua a ricevere. Piero salutando qua e là
altre persone si viene accostando a donna Ida che
sarà passata con Trota a sinistra. Claudio stringe
la mano ad Ignazio ed a Carlo</i>).
</p>
</div>

<p class="speaker">
CARLO
</p>

<p>
Meno male, per bacco! che ti ritrovo qui.
</p>

<p class="speaker">
IGNAZIO
</p>

<p>
Sicuro, bravo, bravo!
</p>

<p class="speaker">
CLAUDIO
</p>

<p>
Amici, cari amici...
</p>

<p>
<span class="pagenum" id="Page_52">[52]</span>
</p>

<p class="speaker">
IGNAZIO
</p>

<p>
Ebbene, avrà visto cose da non crederci?
Cose dell’altro mondo. Mi dica dov’è stato,
quello che proprio gli ha fatto maggior impressione
nel viaggio.
</p>

<p class="speaker">
CLAUDIO
</p>

<p>
Dirò tutto, non dubiti. Metterò tutto in un
libro.
</p>

<p class="speaker">
IGNAZIO
</p>

<p>
Ah! Perciò non vuol guastar la sorpresa?
Ma con me poi... il libro lo leggerò egualmente,
sa. Mi dirà dove si vende.
</p>

<p class="speaker">
CLAUDIO
</p>

<p>
Gliene farò un omaggio.
</p>

<p class="speaker">
IGNAZIO
</p>

<p>
Grazie, gentilissimo sempre. (<i>vedendo entrare
un signore</i>) Ecco quel caro dottor Audisio!
(<i>va a lui</i>).
</p>

<p class="speaker">
CARLO
</p>

<p>
Come Dio vuole! A noi. Lasciati guardare.
(<i>affettuoso</i>) Ti trovo bene, sai. Tutto un altro.
(<i>finamente</i>) E poi sei qui... dunque l’aria di fuori
t’ha fatto bene. (<i>ilare)</i> Non mi hai più quella
faccia da... da... Werther.
</p>

<p class="speaker">
CLAUDIO
</p>

<p>
Oh, Werther!
</p>

<p class="speaker">
CARLO (<i>con intenzione</i>)
</p>

<p>
Morto il Werther?
</p>

<p>
<span class="pagenum" id="Page_53">[53]</span>
</p>

<p class="speaker">
CLAUDIO
</p>

<p>
E sepolto.
</p>

<p class="speaker">
CARLO
</p>

<p>
Ci vedremo, eh? (<i>dopo una pausa</i>) Ah! ma
non hai ancor salutato mia moglie?
</p>

<p class="speaker">
CLAUDIO
</p>

<p>
Ma vado subito.
</p>

<p class="speaker">
IDA (<i>porgendo la mano a Claudio</i>)
</p>

<p>
Finalmente!
</p>

<p class="speaker">
CLAUDIO (<i>inchinandosi</i>)
</p>

<p>
Grazie, baronessa, per la gentile espressione.
</p>

<p class="speaker">
IDA
</p>

<p>
Carlo è stato più fortunato di me.
</p>

<p class="speaker">
CARLO
</p>

<p>
Eh, sì. T’ho incontrato tre giorni dopo il
tuo ritorno.
</p>

<p class="speaker">
CLAUDIO
</p>

<p>
È vero.
</p>

<p class="speaker">
PIERO
</p>

<p>
Io poi fui il primo a dargli il benvenuto.
(<i>a donna Ida</i>) Eravamo amici prima che partisse:
ora, dopochè è tornato nostro concittadino,
siamo inseparabili.
</p>

<p class="speaker">
IDA
</p>

<p>
Suo, dica suo concittadino.
</p>

<p class="speaker">
PIERO
</p>

<p>
Ha ragione purtroppo...
</p>

<p>
<span class="pagenum" id="Page_54">[54]</span>
</p>

<p class="speaker">
CARLO
</p>

<p>
E via, col tempo ritorneremo alla città
anche noi.
</p>

<div class="blockquote">
<p>
(<i>Si alza la tenda nel fondo e si vede la sala del</i> buffet
<i>con la tavola apparecchiata</i>).
</p>
</div>

<p class="speaker">
IGNAZIO (<i>venendo a loro, subito</i>)
</p>

<p>
Ecco il thè, si serve il thè. Donna Ida,
badi che ho sentito parlare d’una famosa
torta, capolavoro del nostro cuoco di casa.
(<i>a Claudio e Piero</i>) Troveranno dei sandwichs,
li ho visti passar nell’anticamera. I vini, non
è vero, Trota? sono a sinistra...
</p>

<p class="speaker">
CHIARA (<i>passando</i>)
</p>

<p>
Ida, una tazza di thè?
</p>

<p class="speaker">
IGNAZIO
</p>

<p>
Chi poi preferisse fumare?
</p>

<p class="speaker">
CARLO
</p>

<p>
Vengo.
</p>

<p class="speaker">
TROTA
</p>

<p>
Vengo anch’io.
</p>

<p class="speaker">
IGNAZIO
</p>

<p>
Verremo poi al <i>buffet</i> con comodo, dopo
gli altri.
</p>

<p class="speaker">
CLAUDIO (<i>a Chiara che ripassa</i>)
</p>

<p>
Signora Chiara?... (<i>le offre il braccio</i>).
</p>

<p class="speaker">
CHIARA (<i>accettando</i>)
</p>

<p>
Oh, Serra, proprio non mi par vero di rivederla.
<span class="pagenum" id="Page_55">[55]</span>
Ho pensato tante volte a lei; dicevo:
dov’è? che fa? si ricorda di noi? (<i>si
avviano</i>).
</p>

<p class="speaker">
PIERO (<i>avrà al braccio donna Ida; arrivano gli ultimi,</i>
<i>trovano calca all’entrata</i>)
</p>

<p>
Baronessa, vogliamo aspettare?
</p>

<p class="speaker">
(<i>Tornano lentamente. Ida siede al posto che occupava</i>)
</p>

<p class="speaker">
PIERO
</p>

<p>
Aspetteremo qui, se crede, finchè potremo
entrare anche noi. (<i>dopo aver guardato intorno</i>)
Come Dio vuole, ti posso parlare!
</p>

<p class="speaker">
IDA
</p>

<p>
Piero!...
</p>

<p class="speaker">
PIERO
</p>

<p>
Così non va, sai; è quasi un mese che
non ci troviamo. A questa vita non mi ci
posso piegare. Mi pareva già atroce perderti
per alcuni mesi, pure mi ci adattavo. È
vero che ti trovavo anche più ingegnosa.
Ora che l’assenza è stabile, si direbbe che
fai quanto puoi per rendermela più grave.
</p>

<p class="speaker">
IDA
</p>

<p>
Piero, no, non parlar così. Soffro come
te, più di te. Non sono viva che quando ti
vedo. Non penso ad altro mai che a trovare
il modo di venire...
</p>

<p>
<span class="pagenum" id="Page_56">[56]</span>
</p>

<p class="speaker">
PIERO
</p>

<p>
Non avresti bisogno di cercar tanto se tu
m’amassi come t’amo io. S’incomincia male,
presto non saprai più venir sola.
</p>

<p class="speaker">
IDA
</p>

<p>
Amico mio, senti...
</p>

<p class="speaker">
PIERO
</p>

<p>
O non verrai più affatto, forse. Ah! ma
allora verrò io. Verrò a trovarti dove sarai,
nasca quel che può nascere. — Mi conosci?
</p>

<p class="speaker">
IDA
</p>

<p>
Piero, Piero, per amor mio...
</p>

<p class="speaker">
PIERO
</p>

<p>
Darei la vita per te, e non posso far nulla.
È la fatalità; tu sola puoi agire; tutta la
nostra felicità è nelle tue mani. Pensaci, sai,
pensaci... perchè, per Dio, avanti così, no!
</p>

<p class="speaker">
(<i>Le offre il braccio, entrano al buffet</i>).
</p>

<h3>SCENA V.
<span class="smaller"><i>CHIARA e TROTA</i></span></h3>

<div class="blockquote">
<p>
<i>Chiara dal buffet, Trota dalla camera d’Ignazio. Durante
questa scena rientrano altre persone, si aggruppano
nel fondo, discorrono, ridono: la scena si riempie
poco a poco.</i>
</p>
</div>

<p class="speaker">
CHIARA
</p>

<p>
Non vedo Galliari?
</p>

<p>
<span class="pagenum" id="Page_57">[57]</span>
</p>

<p class="speaker">
TROTA
</p>

<p>
Di là con Minchiotti. Fumano, cianciano.
</p>

<p class="speaker">
CHIARA
</p>

<p>
Bene, non occorr’altro.
</p>

<p class="speaker">
TROTA (<i>per tornare indietro</i>)
</p>

<p>
Se v’è bisogno di lui?
</p>

<p class="speaker">
CHIARA
</p>

<p>
No, no, per amor del cielo!
</p>

<p class="speaker">
TROTA
</p>

<p>
Oh! (<i>stupefatto</i>).
</p>

<p class="speaker">
CHIARA
</p>

<p>
Niente.
</p>

<p class="speaker">
TROTA
</p>

<p>
Si dice: non stuzzichiamo il can che dorme;
si può dire come variante: non cerchiamo
un marito che fuma.
</p>

<p class="speaker">
CHIARA
</p>

<p>
Zitto, zitto.
</p>

<p class="speaker">
TROTA
</p>

<p>
Scommettiamo che la baronessa in questo
momento è con Laneri?
</p>

<p class="speaker">
CHIARA
</p>

<p>
Non scommetto.
</p>

<p class="speaker">
TROTA
</p>

<p>
Si capisce, saremmo per il sì tutti due.
E... (<i>vedendo entrar donna Ida al braccio di Claudio</i>)
Eh, perdiana, avremmo perduto!
</p>

<p>
<span class="pagenum" id="Page_58">[58]</span>
</p>

<h3>SCENA VI.
<span class="smaller">IDA e CLAUDIO. <span class="smcap">Detti</span></span></h3>

<p class="speaker">
IDA (<i>lasciando il braccio di Claudio e sedendo</i>)
</p>

<p>
Un anno... È stato via un anno?
</p>

<p class="speaker">
CLAUDIO
</p>

<p>
Più d’un anno.
</p>

<p class="speaker">
IDA
</p>

<p>
Avrei desiderato d’essere una delle prime
persone rivedute da lei.
</p>

<p class="speaker">
CLAUDIO (<i>fa un inchino con un breve sorriso</i>)
</p>

<p class="speaker">
IDA
</p>

<p>
Direi che dubita?
</p>

<p class="speaker">
CLAUDIO
</p>

<p>
Perchè sarei troppo felice di crederlo.
</p>

<p class="speaker">
(<i>Un silenzio</i>).
</p>

<p class="speaker">
IDA
</p>

<p>
È andato lontano, non è vero, lontano di
molto?
</p>

<p class="speaker">
CLAUDIO
</p>

<p>
Oh, mi parve di sì.
</p>

<p class="speaker">
IDA (<i>ridendo</i>)
</p>

<p>
Ah... le parve?
</p>

<p>
<span class="pagenum" id="Page_59">[59]</span>
</p>

<p class="speaker">
CLAUDIO
</p>

<p>
La distanza è cosa tanto relativa...
</p>

<p class="speaker">
IDA
</p>

<p>
Ah, giusto! Mi dica adesso... oh, vorrei
domandarle tante cose. È tanto terribile la
nostalgia?
</p>

<p class="speaker">
CLAUDIO
</p>

<p>
Dicono che si muore.
</p>

<p class="speaker">
IDA
</p>

<p>
Ah, dunque...
</p>

<p class="speaker">
CLAUDIO
</p>

<p>
Dicono. Ma in fatto di dolori non si può
credere che alla propria esperienza.
</p>

<p class="speaker">
IDA
</p>

<p>
E la sua esperienza?
</p>

<p class="speaker">
CLAUDIO
</p>

<p>
La mia esperienza l’ho pagata un prezzo
che mi parve molto elevato. Dico: <i>mi parve</i>
anche per questo... perchè poi, si sa...
</p>

<p class="speaker">
IDA
</p>

<p>
Ah dopo! certo...
</p>

<p class="speaker">
CLAUDIO
</p>

<p>
Dopo, la nozione esatta dell’intensità d’un
dolore sfuma e si perde. Oh sì, le assicuro
che, lasciando il mio paese, ho provato uno
strazio al quale non credevo di sopravvivere.
Ero incalzato da una smania intollerabile di
<span class="pagenum" id="Page_60">[60]</span>
fuggire, eppure via via che mi allontanavo,
pareva che il cuore mi si struggesse nel
petto. Lo sentivo diminuire quasi materialmente.
Pensavo: resterò senza e sarà la
morte. Ecco, mi vedevo davanti come l’impossibilità
di reggere ancora, d’andar oltre,
di arrivare a sera, e superar la notte, ed
affrontare il domani. Non sono morto; è
incredibile quello che può sopportare il cuore
d’un uomo...
</p>

<p class="speaker">
IDA (<i>che ascolta con gli occhi a terra</i>)
</p>

<p class="speaker">
E... così?
</p>

<p class="speaker">
CLAUDIO (<i>cambiando tono</i>)
</p>

<p>
Oh, così, poco a poco lo spasimo si attutì,
sottentrò un dolor sordo, che pareva poi dovesse
durar sempre... Invece no, ogni giorno
abolì un pensiero, ogni notte consumò un
ricordo. (<i>con disinvoltura</i>) E finii col trovare naturalissimo
di non essere più in patria, dal
momento che n’ero partito...
</p>

<p class="speaker">
IDA
</p>

<p>
Lasciamo la patria, ma gli amici?
</p>

<p class="speaker">
CLAUDIO (<i>bruscamente</i>)
</p>

<p>
Ah, gli amici? Bisogna averne per rimpiangerli.
</p>

<p class="speaker">
IDA (<i>con sentimento</i>)
</p>

<p>
Serra, è ingiusto, sa.
</p>

<p>
<span class="pagenum" id="Page_61">[61]</span>
</p>

<p class="speaker">
CLAUDIO (<i>guarda Carlo che rientra con Ignazio</i>)
</p>

<p>
È vero; ho dovuto rimpiangerne anch’io.
</p>

<p class="speaker">
IDA (<i>dopo un momento, con gran dolcezza</i>)
</p>

<p>
Ebbene, m’immagino che la lontananza
debba influire sull’animo in tanti modi... Mi
par che debba trasformare l’aspetto delle
cose. Rivelare al pensiero le ragioni occulte,
intime, vere di certi fatti. Sopratutto addolcire
le impressioni, dispor la mente a giudizi
più miti. (<i>abbassando la voce</i>) Fors’anche al
perdono.....
</p>

<p class="speaker">
CLAUDIO (<i>con impeto</i>)
</p>

<p>
Oh meglio, donna Ida, meglio assai. Con
l’assenza e col tempo tutto si cicatrizza. Forse
è questione d’esercizio anche: il cuore, a
forza di dilatarsi per soffrire, prende una
capacità prodigiosa; si fa elastico, quel che
prima lo colmava da farlo scoppiare, si adagia
nel fondo. Si diviene freddi, padroni di sè;
il miglior modo forse di essere padroni degli
altri. Ve ne sono degli uomini fatti così, per
esempio: Laneri...
</p>

<p class="speaker">
IDA (<i>scuotendosi</i>)
</p>

<p>
Laneri?!
</p>

<p class="speaker">
CLAUDIO
</p>

<p>
Laneri, Piero Laneri, l’amico a cui lei
dava il braccio poc’anzi.
</p>

<p>
<span class="pagenum" id="Page_62">[62]</span>
</p>

<p class="speaker">
IDA
</p>

<p class="speaker">
E, dice di lui?
</p>

<p class="speaker">
CLAUDIO
</p>

<p>
Che in lui il cuore pare un di più; non
rimbalza, non s’accende, non affretta mai i
suoi palpiti... Così, dev’esser tanto felice.
</p>

<p class="speaker">
IDA
</p>

<p>
Sono molto amici?
</p>

<p class="speaker">
CLAUDIO
</p>

<p>
Quanto si può esserlo. Un’amicizia alimentata
forse dalla varietà stessa dei nostri caratteri,
da...
</p>

<p class="speaker">
IDA (<i>continuando</i>)
</p>

<p>
Dalla stima reciproca, da chi sa quali e
quante confidenze...
</p>

<p class="speaker">
CLAUDIO
</p>

<p>
Questo no, si può essere amici senza...
</p>

<p class="speaker">
CARLO (<i>che è venuto vicino</i>)
</p>

<p>
Così, Ida, ti sei fatto raccontare un mondo
di cose?
</p>

<p class="speaker">
IDA
</p>

<p>
Poco per ora. (<i>risolvendosi, dopo brevissima pausa</i>)
Ma abbiam tempo; Serra viene alla campagna
con noi.
</p>

<p class="speaker">
CLAUDIO (<i>molto sorpreso</i>)
</p>

<p>
Io?!
</p>

<p class="speaker">
IDA (<i>con grazioso sorriso</i>)
</p>

<p>
Lei.
</p>

<p>
<span class="pagenum" id="Page_63">[63]</span>
</p>

<p class="speaker">
CARLO
</p>

<p>
Bravo, quest’è un’idea.
</p>

<p class="speaker">
CLAUDIO (<i>confuso</i>)
</p>

<p>
Ma, donna Ida, io la ringrazio di gran
cuore, ma... in verità, non saprei...
</p>

<p class="speaker">
IDA
</p>

<p>
Oh! rifiuta?
</p>

<p class="speaker">
CLAUDIO
</p>

<p>
Che vuol mai, ho trovato tanto disordine
nelle cose mie. Comincio appena a vederci
un po’ addentro da due giorni. Sono qui da
un gran mese...
</p>

<p class="speaker">
CARLO
</p>

<p>
La nostra villa non scappa, sai. Se non
puoi subito, verrai fra otto, fra dieci, fra
venti giorni.
</p>

<p class="speaker">
IDA (<i>piccata</i>)
</p>

<p>
Ah, io non insisto. Comprendo che il nostro
romitaggio a tardo autunno non può tentar
nessuno. Tanto meno chi ritorna da un gran
giro in paesi pieni di sole, di luce, di caldo.
Gli è che non avevo pensato a questo, perciò
m’ero fatto animo...
</p>

<p class="speaker">
CLAUDIO
</p>

<p>
Oh, signora!...
</p>

<p class="speaker">
IDA
</p>

<p>
Che vuole! l’egoismo è sempre il più forte.
Vagheggiavo la speranza d’aver laggiù, nell’esilio,
<span class="pagenum" id="Page_64">[64]</span>
un po’ di compagnia. Ma, si rassicuri,
il pericolo per lei è scomparso; per
conto mio non insisto di più.
</p>

<p class="speaker">
CARLO
</p>

<p>
Cacceremo, sai? A memoria d’uomo, non
si sono mai viste tante anitre sul fiume...
</p>

<p class="speaker">
IDA (<i>con voce grave</i>)
</p>

<p>
L’avrei riveduta alla villa con sincera e
profonda soddisfazione.
</p>

<p class="speaker">
CARLO
</p>

<p>
Senti, come ti si parla!
</p>

<p class="speaker">
IDA
</p>

<p>
Non insistere. Basta. Non abbiamo compenso
per quel che gli faremmo perdere. — Teatri,
serate, amici, amiche, svaghi d’ogni
specie.
</p>

<p class="speaker">
CARLO (<i>ridendo</i>)
</p>

<p>
Ah, quanto alle amiche, è affar serio!
</p>

<p class="speaker">
IDA
</p>

<p>
Un amico, dal quale non si separa più...
</p>

<p class="speaker">
CARLO
</p>

<p>
Quanto gli amici... se non sono esigenti...
</p>

<p class="speaker">
IDA
</p>

<p>
Carlo, no, non si può estender l’invito.
</p>

<p class="speaker">
CARLO (<i>a Claudio</i>)
</p>

<p>
È cacciatore il tuo amico?
</p>

<p>
<span class="pagenum" id="Page_65">[65]</span>
</p>

<p class="speaker">
CLAUDIO
</p>

<p>
Laneri?... Oh sì.
</p>

<p class="speaker">
CARLO
</p>

<p>
Ma, cacciatore serio; come noi, modestia
a parte?
</p>

<p class="speaker">
CLAUDIO
</p>

<p>
Appassionato, quanto può esserlo lui.
</p>

<p class="speaker">
CARLO
</p>

<p>
Allora...
</p>

<p class="speaker">
IDA (<i>bruscamente</i>)
</p>

<p>
Via, Serra, cerchi il suo Pilade..... Concerteremo
il gran fatto!
</p>

<p class="speaker">
(<i>Claudio va a cercar Piero in un crocchio, cala la tela</i>).
</p>

<div class="chapter">
<p>
<span class="pagenum" id="Page_67">[67]</span>
</p>

<h2 id="atto3">ATTO III.</h2>
</div>

<p>
Scena come nell’atto primo. Sera, lumi accesi.
</p>

<h3>SCENA I.
<span class="smaller"><i>IDA, CARLO, CLAUDIO e PIERO</i></span></h3>

<p class="speaker">
<i>Ida alla tavola che serve il caffè.</i>
</p>

<p class="speaker">
CARLO (<i>deponendo la tazza</i>).
</p>

<p>
O Dio, ed ora come si starebbe bene,
mezz’ora qui, posato e tranquillo (<i>si butta sul
sofà</i>). Poi una partitina al biliardo, quindi
a letto, in camera mia, a casa mia. Invece:
un’ora e mezza di ferrovia, che, per imbarazzi
ed incagli nelle stazioni, sono sempre
due, per andar a finire nella cameretta
fredda e soffocata d’un puzzolente albergo
di provincia.
</p>

<p class="speaker">
IDA
</p>

<p>
Prenderai la camera migliore, spero. Ti
farai fare una bella fiammata...
</p>

<p class="speaker">
CARLO
</p>

<p>
Sì, la camera migliore! Se la sarà tolta
<span class="pagenum" id="Page_68">[68]</span>
un collega. Telegrafare non serve, telegrafano
tutti, e le camere possibili, all’albergo
d’Italia, sono tre o quattro al più. Avrei potuto
scrivere che mi tenessero quella del
presidente, poichè è malato, e sono vice...
Ma l’avviso è capitato come un fulmine;
chi si sognava una seduta straordinaria del
Consiglio provinciale, proprio ora, dopo le
seccature ed i disturbi già avuti!... Oh se
ci avessero pensato a tenermi una buona
camera! Eh! ma no, ne son certo. A quest’ora
saranno arrivati il marchese Besson,
od il generale Pozzobonelli, che non hanno
suggezione; quando vi sono, quel che v’è di
meglio nell’albergo, tutto è per loro (<i>con un
sospiro</i>). Quanto al fuoco, alla fiammata, la
vedo e non la vedo. Sono camere sempre
vuote d’inverno. Il camino sarà otturato,
pieno di topi secchi, di pipistrelli in sopore,
di ragnateli, fuliggine e maledizioni! Poi legna
verdi, umide, recalcitranti... Auf! che seccatura...
</p>

<p class="speaker">
IDA
</p>

<p>
E tu non andare.
</p>

<p class="speaker">
CARLO
</p>

<p>
Non ci mancherebbe altro! Il presidente è
malato...
</p>

<p class="speaker">
IDA
</p>

<p>
Cosa vuoi ch’io ti dica?...
</p>

<p>
<span class="pagenum" id="Page_69">[69]</span>
</p>

<p class="speaker">
CARLO
</p>

<p>
Non dir nulla, lasciami imprecare.
</p>

<p class="speaker">
CLAUDIO
</p>

<p>
Ti sbrigherai presto?
</p>

<p class="speaker">
CARLO
</p>

<p>
Oh quanto a questo è affar mio! Vi prometto
che sarò un presidente modello: solleciterò
l’ordine del giorno, manterrò la
discussione in carreggiata, rigorosamente;
digressioni no, lungaggini no...
</p>

<p class="speaker">
CLAUDIO
</p>

<p>
Senti, Carlo: Laneri ed io abbiamo pensato...
</p>

<p class="speaker">
CARLO
</p>

<p>
Eccolo! So quello che mi vuoi dire: quello
che m’ha cantato Laneri poco fa. Siete matti
tutti e due.
</p>

<p class="speaker">
PIERO
</p>

<p>
Non parlo più.
</p>

<p class="speaker">
CLAUDIO
</p>

<p>
Parlo io. Siamo qui da dieci giorni...
</p>

<p class="speaker">
CARLO
</p>

<p>
Lunghi, eh?
</p>

<p class="speaker">
CLAUDIO
</p>

<p>
Ritorneremo...
</p>

<p class="speaker">
CARLO
</p>

<p>
Senti. Starò fuori tutto venerdì senza dubbio;
sabato in giornata, o la sera, alla peggio,
<span class="pagenum" id="Page_70">[70]</span>
sarò di ritorno. Domenica è Natale e lo dobbiamo
passare insieme, come s’è detto. Ve
ne volete andare per due giorni e tornare il
terzo?... Vedete bene? Cacciate; anitre ve ne
sono sempre. Se in casa non vi basta la
compagnia di mia moglie, e per essere pari
al biliardo, invitate Don Brina, trattenetelo
a pranzo, a cena, non opporrà resistenza...
(<i>guarda l’orologio e si alza</i>) Ohe, Nicola?
</p>

<p class="speaker">
NICOLA (<i>sulla porta</i>)
</p>

<p>
Comandi.
</p>

<p class="speaker">
CARLO
</p>

<p>
È attaccato?
</p>

<p class="speaker">
NICOLA
</p>

<p>
A momenti.
</p>

<p class="speaker">
CARLO
</p>

<p>
Ma diavolo! ci volete lasciar celebrare
Natale, da soli? Capo d’anno dove vorrete,
Natale qui, non si transige. Nicola,... sacco,
coperta, soprabito, subito!
</p>

<p class="speaker">
NICOLA (<i>accorre, lo aiuta ad indossare la pelliccia,
porge i guanti, il cappello</i>)
</p>

<p class="speaker">
CARLO (<i>scegliendo un sigaro nell’astuccio
ed accendendolo al lume</i>)
</p>

<p>
Animo, chi di voi m’accompagna fino alla
stazione?... Uno, uno basta, nel calessino,
posto per tre non c’è. Poi non voglio portar
via a mia moglie tutta la compagnia. Claudio?
</p>

<p>
<span class="pagenum" id="Page_71">[71]</span>
</p>

<p class="speaker">
CLAUDIO
</p>

<p>
Vengo.
</p>

<p class="speaker">
IDA
</p>

<p>
Perdoni, Serra, ma le mie cifre quando
me le vuol disegnare? Son più giorni che
le aspetto!
</p>

<p class="speaker">
CARLO
</p>

<p>
Laneri, presto?
</p>

<p class="speaker">
PIERO
</p>

<p>
Vengo, vengo io.
</p>

<p class="speaker">
CARLO
</p>

<p>
Già, se non perdo il treno sarà un bel
fatto. Arrivederci moglie...(<i>abbraccia Ida</i>). Claudio,
buona sera. (<i>via con Piero, seguìto da Nicola
che porta il sacco e la coperta</i>)
</p>

<h3>SCENA II.
<span class="smaller"><i>IDA, CLAUDIO.</i></span></h3>

<div class="blockquote">
<p>
<i>Tornano dal fondo; Ida va alla tavola, Claudio la
segue lentamente.</i>
</p>
</div>

<p class="speaker">
IDA
</p>

<p>
Dunque... si metta qui. Ecco carta, ecco
lapis, tutto quel che occorre. Mi trovi le
cifre. Voglio si possano leggere al primo
colpo d’occhio; nè grandi, nè piccole; nuove
poi, inventate per me; carine, insomma.
</p>

<p class="speaker">
CLAUDIO (<i>seduto</i>)
</p>

<p>
E le par facile?
</p>

<p>
<span class="pagenum" id="Page_72">[72]</span>
</p>

<p class="speaker">
IDA
</p>

<p>
Non so se sia facile, è affar suo. (<i>siede anche
lei dall’altra parte della tavola</i>).
</p>

<p class="speaker">
CLAUDIO
</p>

<p>
Bè, lasci ch’io ci pensi un momento, mentre
appunto il lapis. Intanto... la ringrazio d’avermi
trattenuto con lei.
</p>

<p class="speaker">
IDA
</p>

<p>
Ringrazierò io, quando m’avrà fatto il disegno.
</p>

<p class="speaker">
CLAUDIO
</p>

<p>
Ma non le posso dir nulla?
</p>

<p class="speaker">
IDA
</p>

<p>
Lavorando può dir quel che vuole.
</p>

<p class="speaker">
CLAUDIO
</p>

<p>
Non posso dirle tutta quanta la mia riconoscenza?
</p>

<p class="speaker">
IDA (<i>spiegando un lavoro</i>)
</p>

<p>
Gran fatto, avevo bisogno di lei!
</p>

<p class="speaker">
CLAUDIO (<i>abbassa la testa</i>)
</p>

<p>
Mi parla così per celia, ma mi fa male,
sa. Ed a che serve? Quand’anche io mi facessi
l’illusione che la mia compagnia non
le riesce sgradita, che male ci sarebbe a
lasciarmela?
</p>

<p class="speaker">
IDA
</p>

<p>
Nessuno.
</p>

<p>
<span class="pagenum" id="Page_73">[73]</span>
</p>

<p class="speaker">
CLAUDIO
</p>

<p>
Ma dunque?
</p>

<p class="speaker">
IDA
</p>

<p>
Dunque lavori. Che bisogno c’è di sottilizzare
su tutto quel che si fa? È contento
lei d’esser qui?... Bene. Io sono contenta che
ci sia. Benissimo. — E non basta?
</p>

<p class="speaker">
CLAUDIO (<i>ora lavorando ora smettendo</i>)
</p>

<p>
Così, mi viene a dire che non le devo
parlar più d’una cosa di cui le ho parlato
in questi giorni? D’una cosa che mi sta tanto
terribilmente a cuore?...
</p>

<p class="speaker">
IDA (<i>tace</i>)
</p>

<p class="speaker">
CLAUDIO
</p>

<p>
Eppure me l’ha lasciata dire, ed anche ripetere.
</p>

<p class="speaker">
IDA
</p>

<p>
Perciò la so.
</p>

<p class="speaker">
CLAUDIO (<i>punto</i>)
</p>

<p>
E perciò proprio non è necessario insistere?
Non è vero? Dica così che l’annoio,
che le dò fastidio, che potrei far questo disegno
di là, in camera mia...
</p>

<p class="speaker">
IDA
</p>

<p>
È facile interpretar tutto a modo nostro
ed offendersi per cosa che non si è nè detta,
nè pensata.
</p>

<p class="speaker">
CLAUDIO (<i>si alza</i>)
</p>

<p>
Soffro!
</p>

<p>
<span class="pagenum" id="Page_74">[74]</span>
</p>

<p class="speaker">
IDA
</p>

<p>
Perchè?... Senta, Serra, non potrebbe non
esagerar le cose?
</p>

<p class="speaker">
CLAUDIO
</p>

<p>
Ma esagero, io? È lei che si ostina a non
credermi. Vede pure come sono. — Non le par
tempo di finir la musica? La tela è levata e
la commedia, od il dramma incomincia.
</p>

<p class="speaker">
IDA (<i>con brio</i>)
</p>

<p>
Oh! eccomi tutta attenta allo spettacolo.
</p>

<p class="speaker">
CLAUDIO (<i>risentito</i>)
</p>

<p>
Ida!
</p>

<p class="speaker">
IDA (<i>accigliata</i>)
</p>

<p>
Cioè?
</p>

<p class="speaker">
CLAUDIO (<i>dopo un silenzio</i>)
</p>

<p>
Via, no, non mi guardi così...
</p>

<p class="speaker">
IDA
</p>

<p>
Ma lei smetta quel tono.
</p>

<p class="speaker">
CLAUDIO
</p>

<p>
Mi perdoni. Ha ragione, sono insopportabile.
Non sarei così, sa. Ma lei anche perchè
è tanto strana e volubile? Ora vicina vicina,
ora tanto alta e lontana. (<i>abbassando la voce</i>) Se
mi vuol bene me lo dica. Non le pare che
a quest’ora, dopo che ho tanto, tanto atrocemente
sofferto..? (<i>dopo aver aspettato invano una
parola</i>) E se mai, se proprio non sono nulla
<span class="pagenum" id="Page_75">[75]</span>
per lei, allora perchè non è schietta? Non
può farsi chiara?
</p>

<p class="speaker">
IDA
</p>

<p>
Eh sì, lo potrei.
</p>

<p class="speaker">
CLAUDIO
</p>

<p>
Ma dunque?
</p>

<p class="speaker">
IDA
</p>

<p>
Lo sa, ci ho i miei momenti...
</p>

<p class="speaker">
CLAUDIO (<i>aspro</i>)
</p>

<p>
Bene, se non vuol esserlo lei, lo sarò io,
e subito.
</p>

<p class="speaker">
IDA (<i>freddamente</i>)
</p>

<p>
Così ci sarà compenso.
</p>

<p class="speaker">
CLAUDIO (<i>venendo a lei</i>)
</p>

<p>
Veda, non posso regger più; oh! lo comprenda.
È tempo. Le ho dichiarato nettamente
che l’amavo sempre, perciò tutto è
finito per me. (<i>con forza</i>) Nella mia vita non
ci può essere più altro che il suo amore. Più
altro, più nulla. — Ecco: ho violata la mia
parola, mancato ad un obbligo santo: sto
commettendo con lucida coscienza, con animo
deliberato un’azione spregevole, indegna
d’un uomo d’onore...
</p>

<p class="speaker">
IDA
</p>

<p>
E perchè... (<i>interrompendosi</i>) Dio buono, che
grandi frasi, che tristi parole!
</p>

<p>
<span class="pagenum" id="Page_76">[76]</span>
</p>

<p class="speaker">
CLAUDIO
</p>

<p>
Dunque poichè il fatto è questo, poichè
lei mi ha lasciato parlare, deve od accettare
o respingere. È così, donna Ida, è così, è
così... (<i>mutando tono</i>) Mi basta un gesto, basta
una parola: un sì, un no, ma esplicito (<i>con
energia</i>). E, se fosse un no, abbandono tutto,
mi riallontano e per sempre, per sempre;
senza speranza di ritorno, risoluto a non vederla
più mai.
</p>

<p class="speaker">
IDA (<i>accennandogli pacatamente di sedere</i>)
</p>

<p>
Amico, abbassate la voce, vi prego. Parliamo
con calma. (<i>con un sorriso</i>) Non volete
già ripartire stassera?
</p>

<p class="speaker">
CLAUDIO (<i>ritorna a sedere</i>)
</p>

<p class="speaker">
IDA (<i>a mezza voce</i>)
</p>

<p>
Un rimedio che le ha tanto giovato!...
</p>

<p class="speaker">
CLAUDIO (<i>ferito</i>)
</p>

<p>
Se non m’ha giovato, la colpa non è tutta
mia... oramai.
</p>

<p class="speaker">
IDA (<i>seria</i>)
</p>

<p>
Cioè?... Ah ecco, ci sono. Ebbene queste
sono parole che non mi sarei mai aspettate!
L’ho accolto con festa, l’ho invitato alla villa,
e ve l’ho trattenuto. Sono questi i miei torti?
(<i>dopo una pausa</i>) Ah voi altri uomini come
siete terribili per tormentare voi stessi e chi
<span class="pagenum" id="Page_77">[77]</span>
vi vuol bene! Irrequieti, sospettosi, vanitosi,
turbolenti... Volete far così poco per
farvi amare, sapete far tutto per rendervi
impossibili. E non comprendete mai, non indovinate
mai: agite all’opposto sempre di
quel che dovreste. Ruvidi quando sarebbe
il caso d’essere miti; deboli ed inetti quando
dovreste essere forti. Infine sapete qual è il
mio vero torto? (<i>dopo una pausa, porgendogli la
mano</i>) Quello di voler essere anzitutto compresa.
</p>

<p class="speaker">
CLAUDIO (<i>bacia la mano e vuol trattenerla fra le sue</i>).
</p>

<p class="speaker">
IDA (<i>ritirandola</i>)
</p>

<p>
Ma, e le mie cifre?
</p>

<p class="speaker">
CLAUDIO
</p>

<p>
Ora le trovo; le porrò in netto domani.
</p>

<p class="speaker">
IDA (<i>osservando</i>)
</p>

<p>
Non troppo grandi, mi raccomando. Così
non c’è male. Ma se finite poi non mi garbano?...
</p>

<p class="speaker">
CLAUDIO
</p>

<p>
Ne farò delle altre. Ecco (<i>guardando lo schizzo</i>)
<span class="smcap">I. G. S. Ida-Galliari-Sanesi</span>... Sanesi!... Mi
ricordo quand’era ragazza, la prima volta che
l’ho veduta; mi trovavo con Piero, ne abbiamo
parlato tutto quel giorno. Chi m’avesse
detto.... (<i>s’interrompe</i>) Dio! come tutto
<span class="pagenum" id="Page_78">[78]</span>
mi turba; come tutto mi offusca, il passato,
il presente, l’avvenire...
</p>

<p class="speaker">
IDA (<i>con dolcezza</i>)
</p>

<p>
Serra, badi che ricomincia.
</p>

<p class="speaker">
CLAUDIO (<i>a mezza voce</i>)
</p>

<p>
Ah! se non fossi geloso...
</p>

<p class="speaker">
IDA (<i>con leggerezza</i>)
</p>

<p>
Anche geloso?!
</p>

<p class="speaker">
CLAUDIO (<i>grave</i>)
</p>

<p>
E con ragione.
</p>

<p class="speaker">
IDA
</p>

<p>
Sicuro. — Vediamo la ragione?
</p>

<p class="speaker">
CLAUDIO
</p>

<p>
Ebbene, no.
</p>

<p class="speaker">
IDA
</p>

<p>
Oh via... Poichè ha cominciato, finisca.
Geloso di chi?
</p>

<p class="speaker">
CLAUDIO (<i>si morde le labbra tacendo</i>).
</p>

<p class="speaker">
IDA (<i>con mal repressa ansietà</i>)
</p>

<p>
Dunque, sentiamo di chi?... Di Laneri,
no?... sì!... Cos’ha scoperto? dica. Vi è
qualche cosa di fosco nel nostro modo di
essere? — Spiegherò io: avrò avuto per lui
qualche riguardo, qualche preferenza giustificata
dal minor grado d’intimità, dall’esser
lui più nuovo, più estraneo di lei in casa
nostra. Ecco.
</p>

<p>
<span class="pagenum" id="Page_79">[79]</span>
</p>

<p class="speaker">
CLAUDIO (<i>con impeto</i>)
</p>

<p>
Non è questo: è il contrario anzi. È il vederle
dimostrar a Laneri una freddezza che
mi par esagerata, ingiustificabile; è il vedere
come lui non se ne dia per inteso. (con esitanza)
Tanto più...
</p>

<p class="speaker">
IDA (<i>fissandolo</i>)
</p>

<p>
Coraggio!
</p>

<p class="speaker">
CLAUDIO
</p>

<p>
Oh no!...
</p>

<p class="speaker">
IDA (<i>in piedi</i>)
</p>

<p>
Adesso s’ha da spiegare.
</p>

<p class="speaker">
CLAUDIO
</p>

<p>
No.
</p>

<p class="speaker">
IDA (<i>imperiosa</i>)
</p>

<p>
Badi, che lo esigo.
</p>

<p class="speaker">
CLAUDIO
</p>

<p>
Eh! infine, perchè no...? (<i>concitato</i>) L’altro
giorno, dopo pranzo, Carlo era andato alla
tenuta; lei passò con Piero in giardino; io
mi ritrassi a scriver lettere. Dalle finestre,
attraverso ai rami brulli vi vidi passar nel
viale stretto che segue il muro di cinta. Lei
era al suo braccio... v’era nell’andatura un
abbandono... quel non so che prova d’intimità,
d’accordo completo nei sentimenti...
</p>

<p class="speaker">
IDA
</p>

<p>
Serra!
</p>

<p>
<span class="pagenum" id="Page_80">[80]</span>
</p>

<p class="speaker">
CLAUDIO (<i>con impeto</i>)
</p>

<p>
Erano due amanti ch’io vedevo in quel
punto!
</p>

<p class="speaker">
IDA
</p>

<p>
Serra...
</p>

<p class="speaker">
CLAUDIO
</p>

<p>
E perchè vi spiccaste quand’io m’affacciai?
</p>

<p class="speaker">
IDA
</p>

<p>
Ma basta, basta... (<i>siede e riprende il lavoro,
lunga pausa</i>). Così guai! Non posso avere un
momento di distrazione, permettermi uno
scherzo, un’inezia? Non posso trovarmi
stanca e cercar semplicemente il braccio di
chi m’è vicino?.. devo serbare un contegno
serio, irreprensibile, rigido... ridicolo... E
scrutar le finestre, e guardarmi alle spalle!
(<i>cambiando tono</i>) Però, non so perchè io le
risponda; perchè io raccolga le sue parole,
quasi intendessi scolparmi, o... le accordassi
diritti, che certo non avrà mai!
</p>

<p class="speaker">
CLAUDIO (<i>esasperato, addoloratissimo</i>)
</p>

<p>
Signora, lei è troppo forte per me!...
Non abusi della sua forza. Non ne abusi.
Mi sento perduto, sono fuori della via retta,
non ho più scrupoli, non ho ritegno. — Posso
cacciarla ancora una volta dal cuore
e allora... il conto che m’avrebbe a rendere
sarebbe terribile!
</p>

<p>
<span class="pagenum" id="Page_81">[81]</span>
</p>

<h3>SCENA III.
<span class="smaller"><span class="smcap">Detti</span> e <i>PIERO</i>.</span></h3>

<div class="blockquote">
<p>
<i>Piero, che sarà comparso dietro l’invetriata, entra con
qualche strepito.</i>
</p>
</div>

<p class="speaker">
PIERO (<i>deponendo mantello e cappello nel fondo</i>)
</p>

<p>
Eccomi. Come Dio vuole il barone ha
fatto in tempo. Ma è molto se ha avuto
campo a prendere il biglietto. Il treno era
già arrivato. È scappato via, lasciando un
mondo di saluti... (<i>venendo avanti</i>) Abbiamo una
sera tepida, relativamente, ma fosca. (<i>guarda
il disegno di Claudio</i>) E tu hai lavorato?
</p>

<p class="speaker">
CLAUDIO (<i>asciutto</i>)
</p>

<p>
Come vedi.
</p>

<p class="speaker">
PIERO
</p>

<p>
Che le pare, baronessa, di queste cifre?
</p>

<p class="speaker">
IDA
</p>

<p>
Bellissime.
</p>

<p class="speaker">
PIERO
</p>

<p>
Gran bella cosa saper disegnare!... Non ci
ho inclinazione. Questo poi, del trovar cifre,
arabeschi, che so io, è un talento speciale.
Serra lo possiede mirabilmente; l’ho veduto
compir miracoli; scioglier veri problemi,
venir a capo di cifre complicate, formar monogrammi
ingegnosi, nitidi, stupendi. Ma
<span class="pagenum" id="Page_82">[82]</span>
credo pure che vi siano lettere per così dire
ribelli, ad ogni combinazione. L’I col G e
coll’S devono essere di queste.
</p>

<p class="speaker">
CLAUDIO (<i>aspro</i>)
</p>

<p>
Chi te lo dice?
</p>

<p class="speaker">
PIERO
</p>

<p>
Lo vedo.
</p>

<p class="speaker">
CLAUDIO
</p>

<p>
Eccoti il lapis: provati!
</p>

<p class="speaker">
PIERO
</p>

<p>
Sai che non so disegnare. Dunque...
</p>

<p class="speaker">
IDA
</p>

<p>
Signori, chi mi dà l’ora?
</p>

<p class="speaker">
PIERO (<i>guardando l’orologio</i>)
</p>

<p>
Mezzanotte a momenti.
</p>

<p class="speaker">
IDA
</p>

<p>
Grazie (<i>incomincia a riporre il lavoro</i>).
</p>

<p class="speaker">
CLAUDIO (<i>che avrà passeggiato un momento</i>)
</p>

<p>
Mi ritiro. Penso di alzarmi per tempo domani.
Voglio cacciar tutto il giorno.
</p>

<p class="speaker">
PIERO
</p>

<p>
Cacceremo insieme.
</p>

<p class="speaker">
CLAUDIO (<i>senza tornare alla tavola, s’inchina</i>)
</p>

<p>
Baronessa... Buona notte, Laneri. (<i>entra nel
secondo uscio a destra</i>).
</p>

<p>
<span class="pagenum" id="Page_83">[83]</span>
</p>

<p class="speaker">
PIERO (<i>prontissimo</i>)
</p>

<p>
Cos’ha?
</p>

<p class="speaker">
IDA
</p>

<p>
Dubita.
</p>

<p class="speaker">
PIERO
</p>

<p>
Di che?
</p>

<p class="speaker">
IDA
</p>

<p>
Ci ha visti l’altro ieri, nel viale.
</p>

<p class="speaker">
PIERO
</p>

<p>
Ah!... (<i>dopo un momento</i>) Mi vuoi bene?
</p>

<p class="speaker">
IDA (<i>accenna di sì col capo</i>).
</p>

<p class="speaker">
PIERO
</p>

<p>
Ma tanto? (<i>con passione</i>) Una parola, Ida?...
Mi vuoi bene?
</p>

<p class="speaker">
IDA
</p>

<p>
Troppo.
</p>

<p class="speaker">
PIERO (<i>accostandosi</i>)
</p>

<p>
Siamo liberi, soli...
</p>

<p class="speaker">
IDA
</p>

<p>
Guardati!
</p>

<p class="speaker">
CLAUDIO (<i>ricomparso sulla soglia, viene innanzi lentamente,
cercando sul sofà, poi sulla tavola</i>).
</p>

<p>
Cerco e... non trovo; credevo d’aver un
libro in camera e non ce l’ho. Non so dove
posso averlo lasciato...
</p>

<p class="speaker">
PIERO
</p>

<p>
Che libro?
</p>

<p class="speaker">
CLAUDIO
</p>

<p>
La <i>Revue des deux Mondes</i>, l’ultimo fascicolo.
</p>

<p>
<span class="pagenum" id="Page_84">[84]</span>
</p>

<p class="speaker">
PIERO
</p>

<p>
La <i>Revue</i>? Era qui pur ora... eccola. (<i>gli
porge un libro</i>).
</p>

<p class="speaker">
CLAUDIO
</p>

<p>
Grazie... Vi è un articolo bellissimo... 1º dicembre?
Ma non è l’ultimo! (<i>continua a cercare</i>)
Un articolo tanto bello; ma non fa nulla, se
non trovo l’altro ritengo questo — a meno
che vi sia chi l’abbia in lettura?
</p>

<p class="speaker">
IDA
</p>

<p>
No, no. (<i>alzandosi</i>) Auguro a loro signori
una felicissima notte. (<i>porge loro la mano, risale
la scena ed entra a sinistra</i>).
</p>

<h3>SCENA IV.
<span class="smaller"><i>PIERO, CLAUDIO</i></span></h3>

<p class="speaker">
PIERO
</p>

<p>
Cercavi il fascicolo 15 dicembre, l’avevi
sott’occhio.
</p>

<p class="speaker">
CLAUDIO
</p>

<p>
Grazie! (<i>lo sfoglia, stando in piedi, distratto. Un silenzio
nel quale si sente che entrambi fanno uno sforzo
per restar calmi</i>).
</p>

<p class="speaker">
PIERO (<i>si sarà allontanato verso la porta a destra</i>)
</p>

<p>
Non vorrai dormir qui ed io nemmeno,
perciò: buona notte!
</p>

<p>
<span class="pagenum" id="Page_85">[85]</span>
</p>

<p class="speaker">
CLAUDIO
</p>

<p>
Buona notte. (<i>subito</i>) Piero?
</p>

<p class="speaker">
PIERO
</p>

<p>
Eh?
</p>

<p class="speaker">
CLAUDIO
</p>

<p>
Lo sai, che v’è una cosa che io non riesco
a spiegarmi?
</p>

<p class="speaker">
PIERO (<i>sempre lontano</i>)
</p>

<p>
Quale?
</p>

<p class="speaker">
CLAUDIO (<i>movendosi verso di lui</i>)
</p>

<p>
Ecco, non mi so dare una ragione della
gelida indifferenza di donna Ida verso di te.
</p>

<p class="speaker">
PIERO (<i>pacatamente</i>)
</p>

<p>
Tu vedi dell’indifferenza nel contegno della
baronessa, verso di me? (<i>avvicinandosi</i>) Santo
Dio, che vuoi che ci sia?
</p>

<p class="speaker">
CLAUDIO (<i>spiccando le parole</i>)
</p>

<p>
Non mi so dare una ragione dell’antipatia
di donna Ida verso di te.
</p>

<p class="speaker">
PIERO (<i>sempre calmo</i>)
</p>

<p>
Non trovi la ragione d’un fatto che non
esiste.
</p>

<p class="speaker">
CLAUDIO (<i>a denti stretti</i>)
</p>

<p>
Non son cieco, nè sordo, nè scemo.
</p>

<p class="speaker">
PIERO
</p>

<p>
Sei un gran visionario, però... Antipatia?...
È così che m’hai detto?
</p>

<p>
<span class="pagenum" id="Page_86">[86]</span>
</p>

<p class="speaker">
CLAUDIO
</p>

<p>
È la mia parola.
</p>

<p class="speaker">
PIERO
</p>

<p>
Euh!?... Ben, ti giuro che non me n’ero
accorto.
</p>

<p class="speaker">
CLAUDIO
</p>

<p>
Ed è questo che mi sorprende. Ti ho
sempre veduto star così sul puntiglio, sempre;
ed ora...
</p>

<p class="speaker">
PIERO
</p>

<p>
No, non son tanto assoluto. In fondo ho
un carattere che rifugge dall’analisi, non
sono fatto per approfondire. Mi abbandono
io, (<i>blando</i>) gusto il presente senza crucciarmi
del passato, senza angustiarmi per l’avvenire.
Sono qui, con te, mi trovo bene, ci
sto e non cerco altro. Oggi la discrezione
mi suggeriva d’andarmene... fui pregato con
gentile insistenza a rimanere, e son rimasto.
</p>

<p class="speaker">
CLAUDIO
</p>

<p>
Insistenza naturalissima in persone ammodo,
squisitamente cortesi.
</p>

<p class="speaker">
PIERO (<i>scuotendosi</i>)
</p>

<p>
Oh, oh!... Mi dici questo con un tono,...
(<i>scaldandosi</i>) Dunque a parer tuo si è insistito
meco per pura convenienza?... Perdio! Mi devi
parlar chiaro, è affar delicato. Se v’è un’ombra
<span class="pagenum" id="Page_87">[87]</span>
di verità in ciò che affermi, presto fatto.
Domani mi fo capitar una lettera di richiamo,
un telegramma, trovo un pretesto e via senz’altro,
torniamo in città senz’aspettar Natale,
nè capo d’anno. (<i>con intenzione</i>) Dico torniamo,
al plurale, perchè partendo io, non
immagino che tu voglia restare?
</p>

<p class="speaker">
CLAUDIO (<i>siede e sfoglia nervosamente il libro</i>).
</p>

<p class="speaker">
PIERO (<i>con calma</i>)
</p>

<p>
Ti pare?... In due sì, ma uno solo, tu solo?...
Uhm! Non so se al barone garberebbe trovarti
qui, solo, al ritorno.
</p>

<p class="speaker">
CLAUDIO (<i>fissandolo</i>)
</p>

<p>
Cioè?
</p>

<p class="speaker">
PIERO
</p>

<p>
Cioè,... che vuoi, ho sempre sospettato
un pochino che la tua partenza precipitosa
d’un anno fa, fosse causata da... non saprei
come dire... da un incidente, via, al quale
incidente il barone e la baronessa Galliari
non erano estranei. Eri venuto alla villa per
un mese, come gli altri anni, e sei scappato
via dopo due settimane, e mi sei capitato a
casa con una faccia,... e per offrirmi, così
a bruciapelo, d’accompagnarti in un viaggio,
di cui non m’avevi parlato mai, deciso lì per
lì,... un’inezia, un giretto d’un anno! E poi
<span class="pagenum" id="Page_88">[88]</span>
non son cieco, nè sordo, nè scemo nemmeno
io...
</p>

<p class="speaker">
CLAUDIO (<i>con impeto</i>)
</p>

<p>
Ebbene, quando ciò fosse, quando io avessi
perduto per un momento la testa e
guardato donna Ida con occhi diversi da
quelli con cui la dovevo vedere, come mai
ciò potrebbe riguardar te, adesso! — A meno
che non accada ora a te quello che accadde
a me in quel tempo!
</p>

<p class="speaker">
PIERO
</p>

<p>
Oh!
</p>

<p class="speaker">
CLAUDIO
</p>

<p>
Sarebbe un bel fatto la scoperta d’un Werther
nel freddo Laneri!
</p>

<p class="speaker">
PIERO
</p>

<p>
Sei matto!
</p>

<p class="speaker">
CLAUDIO
</p>

<p>
Ebbene ti accerto che...
</p>

<p class="speaker">
PIERO (<i>pronto, interrompendolo</i>)
</p>

<p>
Basta. Non è argomento da scherzi. Se
non vuoi risparmiar me, risparmia almeno la
baronessa. Concludo. — Mi par che in questa
circostanza dobbiamo partire o restar tutti
e due. Galliari ha diritto di trovar le cose
come le ha lasciate. È inutile ch’io mi spieghi
di più.
</p>

<p>
<span class="pagenum" id="Page_89">[89]</span>
</p>

<p class="speaker">
CLAUDIO
</p>

<p>
Intendo, secondo la tua esperienza mondana...
</p>

<p class="speaker">
PIERO
</p>

<p>
La mia esperienza mondana, caro mio, mi
consiglia d’andar a letto quand’è tempo. Buona
notte. (<i>gli dà la mano; entra a destra nella porta più
vicina al proscenio</i>).
</p>

<h3>SCENA V.
<span class="smaller"><i>CLAUDIO, NICOLA</i></span></h3>

<div class="blockquote">
<p>
<i>Claudio va alla tavola a ripigliare il libro e rimane
con gli occhi fissi sul posto occupato dall’Ida, come
se ancor ve la vedesse.</i>
</p>
</div>

<p class="speaker">
NICOLA (<i>entra</i>)
</p>

<p>
Oh perdoni! Non sentivo più movere, venivo
a spegnere.
</p>

<p class="speaker">
CLAUDIO
</p>

<p>
Puoi farlo. (<i>accende un sigaro al lume e va lentamente
all’invetriata</i>).
</p>

<p class="speaker">
NICOLA
</p>

<p>
L’aria si è rifatta cruda.
</p>

<p class="speaker">
CLAUDIO (<i>apre l’imposta</i>)
</p>

<p class="speaker">
NICOLA
</p>

<p>
Vuole andar fuori senza cappello?
</p>

<p>
<span class="pagenum" id="Page_90">[90]</span>
</p>

<p class="speaker">
CLAUDIO
</p>

<p>
Mi duole il capo, rinfresco la fronte.
</p>

<p class="speaker">
NICOLA
</p>

<p>
Si guardi, sa; come dicevo, l’aria è pungente,
par piena di spilli; non stia poi
troppo. — L’uscio a vetri?
</p>

<p class="speaker">
CLAUDIO
</p>

<p>
Va, va; lo chiuderò io.
</p>

<p class="speaker">
(<i>Nicola spegne e si ritira. Claudio scende in giardino</i>).
</p>

<h3>SCENA VI.
<span class="smaller"><i>PIERO, CLAUDIO</i></span></h3>

<div class="blockquote">
<p>
<i>La scena rimane vuota. Piero riapre l’uscio pian piano,
guarda, porge l’orecchio, va all’uscio di donna Ida
e vi entra. Dopo un momento Claudio balza in
casa, corre all’uscio di Piero, vi entra e ricompare
sulla soglia pallido e stravolto. Cala la tela.</i>
</p>
</div>

<div class="chapter">
<p>
<span class="pagenum" id="Page_91">[91]</span>
</p>

<h2 id="atto4">ATTO IV.</h2>
</div>

<p>
Stanza nell’appartamento di Serra in città. Armi e quadri
sulle pareti. Orologio a pendolo. Scaffale con libri. Una
scrivania, poltrone, canapè.
</p>

<h3>SCENA I.
<span class="smaller"><i>CLAUDIO, LUIGI</i></span></h3>

<p class="speaker">
CLAUDIO (<i>alla scrivania con un candelliere acceso davanti,
in atto di suggellare una grossa busta. Pallido,
gesti febbrili</i>)
</p>

<p>
Luigi?... (<i>con impazienza</i>) Luigi, Luigi!
</p>

<p class="speaker">
LUIGI (<i>entrando</i>)
</p>

<p>
Eccomi!... comandi.
</p>

<p class="speaker">
CLAUDIO (<i>dopo un momento, guardandolo</i>)
</p>

<p>
T’ho chiamato... (<i>chiude gli occhi nello sforzo
di richiamar le idee</i>).
</p>

<p class="speaker">
LUIGI (<i>timidamente</i>)
</p>

<p>
È pallido, sa. Si sente male?
</p>

<p class="speaker">
CLAUDIO (<i>dopo aver guardato l’orologio a pendolo</i>)
</p>

<p>
Aspetto gente che non dovrebbe tardare.
Aspetto il signor Laneri. Può darsi... può
<span class="pagenum" id="Page_92">[92]</span>
darsi che non sia solo.... Comunque, introdurrai,
ecco tutto.
</p>

<p class="speaker">
LUIGI
</p>

<p>
Sta bene, sì signore. Adesso... vuol caffè?
</p>

<p class="speaker">
CLAUDIO (<i>si alza e passeggia nervoso</i>)
</p>

<p class="speaker">
LUIGI
</p>

<p>
L’ho tenuto al caldo, il caffè; è pronto, è
buono. Se preferisse una tazza di cammomilla,
può averla subito. — Ho veduto che
non ha toccato il letto, se vi si buttasse...
Non le pare? Lo chiamerei quando venisse il
signor Piero... E se anche volesse il dottore...
ne abbiamo uno vicino...
</p>

<p class="speaker">
CLAUDIO
</p>

<p>
Su te si può contare?
</p>

<p class="speaker">
LUIGI (<i>dopo essere rimasto un momento a bocca aperta</i>)
</p>

<p>
Su me, dice? Se non può contare su di
me, su chi vuol contare? Da quant’anni sono
in casa?.... Non lo so più; era viva ancor
sua nonna, così dunque...
</p>

<p class="speaker">
CLAUDIO
</p>

<p>
Va in pace.
</p>

<p class="speaker">
LUIGI
</p>

<p>
Vado via. Se ha bisogno, sono di là...
Non l’adopera più la candela?
</p>

<p class="speaker">
CLAUDIO (<i>siede</i>)
</p>

<p>
<span class="pagenum" id="Page_93">[93]</span>
</p>

<p class="speaker">
LUIGI
</p>

<p>
No?... allora... (<i>soffia il lume. Scampanellata.
Luigi corre via. Claudio scatta in piedi e si volge all’uscio</i>).
</p>

<h3>SCENA II.
<span class="smaller"><i>PIERO, CLAUDIO</i>.</span></h3>

<div class="blockquote">
<p>
<i>Piero, smorto, con qualche disordine negli abiti.
Entrando si libera dal cappello e viene difilato a Claudio,
senza alcun saluto.</i>
</p>
</div>

<p class="speaker">
PIERO (<i>mostrando una lettera</i>)
</p>

<p>
Vero, questo?
</p>

<p class="speaker">
CLAUDIO
</p>

<p>
Vero.
</p>

<p class="speaker">
PIERO
</p>

<p>
Hai fatto questo! — Tu?
</p>

<p class="speaker">
CLAUDIO
</p>

<p>
Sì. (<i>dopo un momento</i>) Perchè dubiti? In certi
casi... procedimento sommario...
</p>

<p class="speaker">
PIERO
</p>

<p>
Ah!?
</p>

<p class="speaker">
CLAUDIO
</p>

<p>
E d’altronde poi...
</p>

<p class="speaker">
PIERO
</p>

<p>
Vieni al fatto.
</p>

<p class="speaker">
CLAUDIO
</p>

<p>
Il fatto è questo. Te lo ripeto tutto, perchè
posso aver omesso qualcosa, scrivendo. — L’altra
<span class="pagenum" id="Page_94">[94]</span>
sera, alla villa, la baronessa si ritirò a
mezzanotte. Restammo soli, vi furono fra noi
poche parole aspre,... le prime in tanti anni.
Mi lasciasti per andare a letto. Mi sentiva
male; non so perchè, soffocavo. Scesi in
giardino e mi gettai sulla panca che sta sotto
il cipresso grande; di fronte alle finestre di
donna Ida. V’era lume ancora, vedevo l’ombra
di lei sulle cortine bianche, abbassate. Ad un
tratto, qualcuno entrò dalla porta vicina alla
finestra. Vidi l’atto delle braccia, e poi lei
che sciogliendosi bruscamente corse a chiuder
le imposte. Era stato un attimo, un lampo,
un sogno! Subito non compresi qual enorme
consenso significasse quell’atto: la barriera
nera sbattuta fra voi ed il di fuori... Poi riafferrai
la visione, ti vidi... Tu, tu nella sua
camera a quell’ora? Saltai in casa. — Era
vero, era vero: la tua camera era vuota.
(<i>si lascia andar seduto</i>) E lo rimase... Passai la
notte in sala; immagini cosa si può diventare
in una simile attesa? (<i>alzandosi</i>) Non vi
ho sturbati, non è vero? Non ho urlato, nè
riso, nè cantato come ne sentivo lo stimolo;
non ho buttata a terra la porta... Avevo
paura, movendomi, di cascar morto. Credevo
di scagliarmiti addosso quando saresti
uscito... Ma, e poi, bastava? — Sono fuggito
<span class="pagenum" id="Page_95">[95]</span>
a piedi, in fretta, in furia, così com’ero perchè...
Perchè poteva darsi che il mondo
finisse!
</p>

<p class="speaker">
PIERO (<i>alza le spalle con impazienza</i>)
</p>

<p class="speaker">
CLAUDIO (<i>con ira</i>)
</p>

<p>
Aspetta! Ho ben saputo aspettare a suo
tempo? — Fui in città, a casa tua; parlai al
domestico, chiesi di veder le tue lettere tutte
e di comprar quelle che potevano interessarmi.
Accettò, e... mi trovò egli stesso in
un ripostiglio ciò che cercavo. Intelligente;
fedele anche, ne volle un bel prezzo! Le
avrei pagate con sangue... E seppi tutto,
ebbi completo il romanzo. Tu da più di tre
anni amante di donna Ida; ella si abbandonava
già a te, al tuo amore quando respingeva
così superbamente il mio! Usciva forse
dalle tue braccia, il giorno in cui per dar
lo scambio, sopir forse un dubbio e liberarsi
di me, mi denunziava al marito. Io partii; i
vostri amori continuarono fino a che, avendo
Galliari voluto stabilirsi in campagna, i convegni
si fecero per forza più rari... Laneri
non veniva in casa; bisognava introdurlo.
Come far accettare al barone un amico giovane,
nuovo, inatteso?... Un’ultima deliziosa
letterina, scritta due giorni prima del nostro
<span class="pagenum" id="Page_96">[96]</span>
arrivo alla villa, mi fa l’onore d’occuparsi
di me; e mi rivela l’intrigo. Io, io ero destinato
a metterti in casa; io amico tuo; amico
da tanto tempo di Carlo, il quale, dopo l’ammirabile
rivelazione fatta da sua moglie un
anno prima, non poteva più permettersi sospetti,
nè su di lei così franca e fedele, nè
su di me, che credeva guarito e che glielo
giuravo!
</p>

<p class="speaker">
PIERO
</p>

<p>
Meno parole... e poi?
</p>

<p class="speaker">
CLAUDIO
</p>

<p>
Oh poi!... Quand’ebbi lette e assaporate le
lettere, ne scrissi una anch’io, alla baronessa,
e l’hai tra le mani.
</p>

<p class="speaker">
PIERO (<i>padroneggiandosi</i>)
</p>

<p>
Senti, Serra; parliamo con calma. Torna
in te. Sai, che certe confidenze sono impossibili
tra amici, tra fratelli. Sono incompatibili
con... Insomma disonorano chi le fa.
Che potevo dirti, io?
</p>

<p class="speaker">
CLAUDIO (<i>non risponde</i>)
</p>

<p class="speaker">
PIERO (<i>dopo aver aspettato</i>)
</p>

<p>
Renderai quelle lettere?
</p>

<p class="speaker">
CLAUDIO
</p>

<p>
Senti, Laneri, parliamo con calma. Io ci
ho un dubbio che non ho potuto schiarir
<span class="pagenum" id="Page_97">[97]</span>
mai. Non saprei decidere se una lettera appartiene
a chi l’ha scritta od a chi la riceve.
Perciò cambio avviso come a me garba o
conviene. In questo caso le lettere devono
tornare, secondo me, a chi le ha scritte.
</p>

<p class="speaker">
PIERO
</p>

<p>
Spieghiamoci. Tu vuoi che la baronessa
te ne faccia richiesta?
</p>

<p class="speaker">
CLAUDIO
</p>

<p>
Ecco.
</p>

<p class="speaker">
PIERO (<i>avviandosi</i>)
</p>

<p>
Bene. Torneremo.
</p>

<p class="speaker">
CLAUDIO (<i>alza le spalle</i>)
</p>

<p class="speaker">
PIERO (<i>tornando</i>)
</p>

<p>
Sola?... No.
</p>

<p class="speaker">
CLAUDIO
</p>

<p>
Oh! e perchè?
</p>

<p class="speaker">
PIERO (<i>frenandosi</i>)
</p>

<p>
Non acconsentirà mai.
</p>

<p class="speaker">
CLAUDIO (<i>con ironia</i>)
</p>

<p>
Credi? — Però, le donne hanno modi così
singolari d’intendere la dignità... Foss’io te,
non prenderei impegno per lei.
</p>

<p class="speaker">
PIERO (<i>con voce sorda</i>)
</p>

<p>
Claudio!... Sai cosa penso di te?
</p>

<p class="speaker">
CLAUDIO
</p>

<p>
Forse precisamente quello che ne penso io.
</p>

<p>
<span class="pagenum" id="Page_98">[98]</span>
</p>

<p class="speaker">
PIERO
</p>

<p>
Penso che sei... Ah! via, finiamola tra
noi, tra uomini.
</p>

<p class="speaker">
CLAUDIO (<i>freddamente</i>)
</p>

<p>
Un duello?! — Eh, certo sarebbe un sollievo
trovarsi di fronte, avventarci l’uno contro
l’altro e soffocar tutto nel sangue..... Ma io
non voglio.
</p>

<p class="speaker">
PIERO (<i>va a lui, stravolto, coi pugni stretti</i>)
</p>

<p class="speaker">
CLAUDIO (<i>impassibile</i>)
</p>

<p>
Eeheh!..... Ho previsto tutto; sai. Non vi
salverebbe neppur la mia morte.
</p>

<p class="speaker">
PIERO (<i>si ferma. Dopo una pausa,
durante la quale il suo volto cambia espressione</i>)
</p>

<p>
Claudio, e se fosse la mia?... La mia morte,
dico. Per Dio, sei un uomo, vendicati dell’uomo! — Dammi
le tue condizioni, parla.
</p>

<p class="speaker">
CLAUDIO
</p>

<p>
Ho parlato.
</p>

<p class="speaker">
PIERO
</p>

<p>
Sono disposto a tutto, sai, a tutto. Come
vedi, il campo è ampio, alla tua vendetta.
Non la rivedrò più..... Mi comprendi?
</p>

<p class="speaker">
CLAUDIO (<i>non lo guarda, non risponde</i>)
</p>

<p class="speaker">
PIERO (<i>con angoscia crescente</i>)
</p>

<p>
Non la rivedrò più... Andrò via, lontano;
<span class="pagenum" id="Page_99">[99]</span>
non tornerò, non udrai più parlare di me,
mai, mai..... Se mi troverai sulla tua strada
potrai uccidermi come un cane... Vado via,
Claudio, partirò quando vorrai. Te ne dò la
mia parola d’onore. (<i>con forza</i>) Si può non
credere in Dio, ma alla parola d’un gentiluomo
si deve credere.
</p>

<p class="speaker">
CLAUDIO (<i>non risponde</i>)
</p>

<p class="speaker">
PIERO
</p>

<p>
Ma... poichè ti giuro sulla memoria di mia
madre che tutto sarà finito! Non intendi, non
ti basta? Ti par poco? Vuoi..... vuoi, vuoi
che io ti scriva qui di mio pugno una lettera
nella quale ti annunzio che mi uccido? — La
mostrerai poi.
</p>

<p class="speaker">
CLAUDIO (<i>accenna di no, col capo</i>)
</p>

<p class="speaker">
PIERO
</p>

<p>
E rispondi! Ma cosa vuoi, che pretendi?...
Dammi quelle lettere, Serra... Claudio, dammi
quelle lettere, dammele per lei..... Se l’hai
amata devi poter perdonare...; l’amore non
può esser tutto svanito in poche ore. — No,
di lei, no, ma di me fa quel che vuoi. T’ho
detto: a <i>tutto</i>, disposto a <i>tutto</i>. (<i>volgendo l’occhio
alle armi della parete</i>) A non uscir vivo di
qui, a morir sull’istante. Si può...; Non va...
non ti basta? Faccio di più. Ti prego, ecco.
<span class="pagenum" id="Page_100">[100]</span>
Dammi quelle lettere; ti supplico, e, per Dio,
mi vuoi a terra? eccomi a terra!... (<i>alzando subito
la testa</i>) Non ti basta!
</p>

<p class="speaker">
CLAUDIO (<i>voltandosi imperioso con voce terribile</i>)
</p>

<p>
No... Ti accordo la giornata intera!
</p>

<p class="speaker">
PIERO (<i>esce</i>).
</p>

<h3>SCENA III.
<span class="smaller"><i>CLAUDIO, LUIGI.</i></span></h3>

<p class="speaker">
CLAUDIO (<i>correndo alla scrivania</i>)
</p>

<p>
Luigi, Luigi?... Luigi!
</p>

<p class="speaker">
LUIGI (<i>accorrendo</i>)
</p>

<p>
Signore...
</p>

<p class="speaker">
CLAUDIO (<i>prestissimo</i>)
</p>

<p>
Vieni qui. (<i>mostrando la busta suggellata</i>) Ecco,
tieni a mente, se mi capita disgrazia...
</p>

<p class="speaker">
LUIGI
</p>

<p>
Misericordia!!...
</p>

<p class="speaker">
CLAUDIO
</p>

<p>
Taci. Prima d’ogni altra cosa, subito, subito,
a qualunque costo, devi portar al barone
Galliari queste lettere; rimetterle a lui,
a lui in persona; trovarlo dovunque sia, e non
affidarle a nessuno, per nessuna ragione...
<span class="pagenum" id="Page_101">[101]</span>
M’hai inteso? Conto su te. (<i>mostrando un’altra
busta</i>) Quanto troverai qui, in questa busta
al tuo nome, tutto per te.
</p>

<p class="speaker">
LUIGI
</p>

<p>
Ah Signore! Madonna! per carità...
</p>

<p class="speaker">
CLAUDIO
</p>

<p>
Zitto, va via e non entrare se non ti
chiamo. (<i>suono di campanello</i>) Corri, presto!
</p>

<p class="speaker">
LUIGI (esce).
</p>

<h3>SCENA IV.
<span class="smaller"><i>CLAUDIO, IDA</i></span></h3>

<div class="blockquote">
<p>
<i>Ida entra e si ferma vicino alla porta, che le si chiude
alle spalle. Claudio, in piedi alla scrivania, le accenna
di avanzare.</i>
</p>
</div>

<p class="speaker">
CLAUDIO
</p>

<p>
Non l’aspettavo così, subito...
</p>

<p class="speaker">
IDA (<i>con voce bassa che si va rinfrancando</i>)
</p>

<p>
Sono venuta in città, appena ricevuta la
lettera. Laneri mi ha accompagnata. Mentr’era
qui con lei, ero sotto nel legno... Or
ora mi disse... che... dovevo salire...
</p>

<p class="speaker">
CLAUDIO
</p>

<p>
Fu convenuto così.
</p>

<p>
<span class="pagenum" id="Page_102">[102]</span>
</p>

<p class="speaker">
IDA (<i>con tono lento e grave</i>)
</p>

<p>
Sono venuta perchè so d’aver a che fare
con un gentiluomo, incapace di usare d’un
mezzo... d’una forza comprata. Ho pensato
che doveva essere tornato in sè; trovarsi
pago, vendicato abbastanza coll’affanno mio
di queste ore, e coll’umiliazione che m’infligge.
</p>

<p class="speaker">
CLAUDIO (<i>le accenna di sedere</i>)
</p>

<p class="speaker">
IDA (<i>ricusando e restando dove si trova</i>)
</p>

<p>
Così m’immagino... confido che mi vorrà
restituir quelle povere lettere.
</p>

<p class="speaker">
CLAUDIO (<i>freddamente</i>)
</p>

<p>
Ecco, certo così si accomoderebbe subito
ogni cosa; e per il verso che conviene a
lei e a qualcun altro. Sarei io solo a rimetterci.
Lo ammetta una buona volta, baronessa,
abbiamo fatto una curiosa giocata.
Io con la forza, lei con l’astuzia. Avrei potuto
perdere e mi trovo aver vinto. Dunque...
non sta a me a pagare.
</p>

<p class="speaker">
IDA
</p>

<p>
Se le dicessi che tutto è finito e che non
rivedrò più Laneri?
</p>

<p class="speaker">
CLAUDIO
</p>

<p>
Egli pure m’ha parlato così, ma ha compreso...
ch’era tardi.
</p>

<p>
<span class="pagenum" id="Page_103">[103]</span>
</p>

<p class="speaker">
IDA
</p>

<p>
Dunque per quei fogli maledetti non vuol
nè giuramenti, nè lagrime,... neppur sangue?
</p>

<p class="speaker">
CLAUDIO (<i>la guarda fissamente, senza batter ciglio</i>)
</p>

<p class="speaker">
IDA
</p>

<p>
No?... (<i>alzando la testa con gli occhi sfavillanti</i>)
Ah no!? Ma sa quello che fa? Lo sa che la
sua è un’infamia, un’azione senza nome?
</p>

<p class="speaker">
CLAUDIO
</p>

<p>
Oh sì! (<i>accostandosi</i>) Sì, sì, ma torniamo,
torniamo indietro, signora; che del cammino
n’abbiam fatto in un anno! Detestato, respinto
ed infine denunziato, che dovevo fare?
Partire? L’ho fatto, l’ho fatto convinto che
lei mi sacrificava all’onore, al dovere; ho
piegato la testa senza discutere, senz’approfondire;
senza rivoltarmi, senza protestar
con un gesto, con una parola, con un pensiero.
Partii e fui morto per lei. Il pensiero
di quel che mi costava la repressione d’un
amore qual era il mio non turbò certo i
suoi sonni in quest’anno. Ritornai. Troppo
presto? — Non so... Così non fossi tornato
mai! Ad ogni modo agitazioni e desideri
erano se non spenti, sopiti. Dopo tanti disperati
pensieri, avevo la pace; vagheggiavo
una vita seria, fatta di studi e di
<span class="pagenum" id="Page_104">[104]</span>
lavoro. Pensavo a lei ancora, sì... Come
ad una cosa santa, inaccessibile e pura. E,
se nutrivo speranze, erano placide e serene,
trasvolavano avanti, verso giorni indefiniti,
lontani, in cui avrei potuto riaccostarmi placidamente,
oramai vecchio, amico saldo e
sicuro. E..., lo affermo, lo giuro, vi avrei
sfuggita, perchè lo dovevo, perchè lo volevo,
perchè con un lungo martirio ne avevo comprata
la forza... Chi mi cercò? (<i>concitato</i>) Chi
mi chiamò e mi rivolle vicino? Chi frugò
sotto le ceneri e vi scovò i carboni mal
spenti e vi soffiò su tanto da ridestare più
viva e più gagliarda la fiamma? — Lei, donna
Ida! — Fui debole, fui vile... Vi è chi può scagliarmi
le ingiurie più atroci che si possano
sputare sulla fronte d’un uomo. Ma nessuno
al mondo doveva più di lei rispettare la mia
passione! Non vi è voce umana che valga
ad esprimere quello che io provavo, e sapendolo,
si è servita di me per ridursi in
casa l’amante, per conservarselo al fianco...
Sono io che gliel’ho buttato nel letto! (<i>Breve
pausa, mutando tono</i>) Infame io! Altro che infame. — Ma
lei?... La mia è azione senza
nome, e sia; alla sua lo porrà chi dovrà
giudicarla. Quello a cui io la scoprirò nuda
e svergognata!
</p>

<p>
<span class="pagenum" id="Page_105">[105]</span>
</p>

<p class="speaker">
IDA (<i>trepidante</i>)
</p>

<p>
Serra non lo farà ora che è forte.
</p>

<p class="speaker">
CLAUDIO
</p>

<p>
Lo fu a suo tempo e tanto anche lei.
</p>

<p class="speaker">
IDA
</p>

<p>
Non può perdere una donna che piange,
che prega, che si metterà ai suoi piedi,
quando lo voglia...
</p>

<p class="speaker">
CLAUDIO
</p>

<p>
Ai vostri, signora, ho pianto a lungo, ho
implorato ancor io.
</p>

<p class="speaker">
IDA
</p>

<p>
Espierò tutto, soffrirò, morirò, ma mi renda
le mie lettere. Per quanto ha di caro, di
sacro nel mondo...
</p>

<p class="speaker">
CLAUDIO
</p>

<p>
Più nulla di caro, più niente di sacro,
morto l’amore; l’amicizia morta, tutto è infamia,
è tradimento, non vai più la pena di
vivere!
</p>

<p class="speaker">
IDA
</p>

<p>
Sì... la morte, questo sarà la mia morte;
conosco Galliari, mi ucciderà...... E voi lo
volete?... Non potete volerlo, se mi avete
amata, se forse... se ancora... Oh poi, sentitemi...
<span class="pagenum" id="Page_106">[106]</span>
vi vendicate di me, di Piero,... ma anche
di Carlo: ed è troppo; anche lui ne morrà, o
perderà la ragione, o sarà infelice, disperato
per sempre. (<i>con somma energia</i>) Sta in voi,
sta in voi il risparmiarlo, il salvarlo. Ma
Carlo non ha colpa, perchè punirlo con noi?
</p>

<p class="speaker">
CLAUDIO (<i>terribile</i>)
</p>

<p>
Mi vendico; non penso, non cerco, non
so. Non ho tempo a guardar la giustizia, a
pensare al futuro; tutto è finito, e vada ogni
cosa in perdizione!
</p>

<p class="speaker">
IDA (<i>venendo a lui</i>)
</p>

<p>
Rendetemi le lettere per... oh! mio Dio!
per l’amore che provaste per me!
</p>

<p class="speaker">
CLAUDIO
</p>

<p>
Oh! (<i>battendo insieme le palme</i>).
</p>

<p class="speaker">
IDA (<i>indietreggia e cade sul canapè</i>)
</p>

<p class="speaker">
CLAUDIO (<i>viene a lei</i>)
</p>

<p class="speaker">
IDA (<i>fissandolo mentre s’avvicina</i>)
</p>

<p>
Serra, non vi amo, no... no...
</p>

<p class="speaker">
CLAUDIO
</p>

<p>
Eh, chi parla d’amore, chi ve lo chiede?!
Abbiamo giocato ed avete perduto. Pagate...
Rivincita, ricatto, che fa a me la parola!
Tornerete a Piero con le lettere; a Piero
<span class="pagenum" id="Page_107">[107]</span>
che aspetta, come ho aspettato io nella vostra
sala. (<i>con un riso convulso</i>) Ieri a te, oggi a me,
così va il mondo!
</p>

<p class="speaker">
IDA (<i>puntando le mani verso di lui, come per tenerlo lontano</i>)
</p>

<p>
Oh, l’infame!... Oh! ma non sentite come,
quanto vi sprezzo?
</p>

<p class="speaker">
CLAUDIO
</p>

<p>
Ed io?
</p>

<p class="speaker">
IDA (con accento intensissimo)
</p>

<p>
Ma vi odio, io! (<i>si copre la faccia</i>)
</p>

<p class="speaker">
CLAUDIO
</p>

<p>
Giuro a Dio che fra un’ora Carlo avrà le
vostre lettere!
</p>

<p class="speaker">
IDA (<i>scopre il volto pallidissimo; rimane colle braccia
piegate, i pugni chiusi alle guance, il capo fra le
spalle; abbandonata, ma muta, fredda ed inerte</i>)
</p>

<p class="speaker">
CLAUDIO (<i>dopo un momento si getta ai suoi piedi,
cerca invano d’attirare le mani. Ritraendosi subito</i>)
</p>

<p>
Sei di gelo, sei un cadavere, sei la morte!
(<i>alzandosi rapidissimo, prende le lettere e gliele getta in
grembo</i>).
</p>

<p class="speaker">
IDA (<i>le prende, si alza, e si avvia</i>)
</p>

<p class="speaker">
CLAUDIO (<i>seguendola</i>)
</p>

<p>
Ida!... Ma Ida,... ti amo io, ti amo sempre,
ti amo ancora, ancor tanto...
</p>

<p>
<span class="pagenum" id="Page_108">[108]</span>
</p>

<p class="speaker">
IDA (<i>è sulla soglia</i>)
</p>

<p class="speaker">
CLAUDIO (<i>disperatamente</i>)
</p>

<p>
Ida, pietà! Guardami... una parola... una
parola! una parola!...
</p>

<p class="speaker">
IDA (<i>senza voltarsi</i>)
</p>

<p>
Vi perdono!
</p>

<div class="blockquote">
<p>
(<i>Claudio rimane un attimo come impietrito a guardar
l’uscio rinchiuso, poi balza alla scrivania, fruga e
ne toglie un revolver. Cala la tela</i>).
</p>
</div>
<hr class="silver">

<div class="opere">
<p>
<span class="large"><b>Dello stesso Autore</b></span>
</p>

<p class="pad2">
LA CONTESSA IRENE
</p>

<p>
ROMANZO
</p>

<p>
Un vol. in-12º, 1889 — L. 3.
</p>

<p class="dots">················</p>

<p>
I LANCIA DI FALICETO
</p>

<p>
<span class="smcap">Con Prefazione di G. GIACOSA</span>
</p>

<p>
Un vol. in-12, con 30 illustrazioni — L. 4.
</p>

<p class="dots">················</p>

<p>
I PIFFERI DI MONTAGNA
</p>

<p>
UN PALADINO
</p>

<p>
<span class="smcap">Racconti</span>
</p>

<p>
Seconda ediz. — Un vol. in-12, 1890 — L. 2,50.
</p>

<p class="dots">················</p>

<p>
<i>VECCHIO PIEMONTE</i>
</p>

<p>
RELIQUIE
</p>

<p>
LE MASSE CRISTIANE
</p>

<p>
<span class="smcap">Novelle</span>
</p>

<p>
Seconda ediz., I vol. in-12º, con illustrazioni — L. 2
</p>

<p class="dots">················</p>

<p>
LA BELL’ALDA
</p>

<p>
<span class="smcap">Leggenda</span>
</p>

<p>
Un elegante vol., con illustrazioni, in-8, 1885 — L. 2.
</p>

<p>
(<i>Legato alla Bodoniana</i> L. 2,50).
</p>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, correggendo senza annotazione
minimi errori tipografici.
</p>

<p class="covernote">
Copertina creata dal trascrittore e posta nel pubblico dominio.
</p>
</div>

</body>
</html>
